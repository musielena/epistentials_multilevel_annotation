Download Request: Selected Items: 26-75Time Of Request: Saturday, February 11, 2017  22:09:33Send To:BIBLIOTECA UNIVERSITARIA DI LUGANOVIA GIUSEPPE BUFFI 13LUGANO, CHE 6900Terms: (evidentemente)Source: Corriere della Sera (Italy)Project ID: 

1 of 50 DOCUMENTSCorriere della Sera (Italy)1 dicembre 2016 giovedì  NAZIONALE EdizioneStatali, l'accordo con gli aumenti (e il salvagente per gli 80 euro); La scelta dei bonusBYLINE: Dario Di VicoSECTION: PRIMA PAGINA; Pag. 1.15LENGTH: 364 paroleIn sede di conclusionedell'intesa per rinnovareil contratto dei lavoratoridella pubblicaamministrazione è successo qualcosa di singolare.I leader confederali si sono sbracciati (è risuonata addirittura la magica parola «salvagente») per assicurare che gli aumenti di 85 euro appena negoziati nonsaranno assorbiti dal bonus fiscale di 80 euro, elargito dalla legge di Stabilità2015 per i redditi bassie che ha interessato unaplatea di circa 600 miladipendenti pubblici.Sarebbe stato sicuramente paradossale che un aumento incorporasse l'altro, per di più con un saldo netto di cinque-euro-cinque, e i sindacalisti sono stati attenti a evitare un pericoloso cortocircuito mediatico all'insegna del bonus mangia-bonus. L'episodio però in qualche modo fa riflettere. Era giusto chiudere la partita del contratto pubblico ma l'impressione che prevale è quella di una politica della distribuzione del reddito à la carte. Una volta si lavora di bonus fiscale, l'altra si negozia con il sindacato un generoso accordo sulle pensioni e nel terzo caso poi si arriva ad aumenti generalizzati agli impiegati pubblici, sempre con l'idea di esibire davanti alle telecamere un bonus o una gratifica. Molto dipende evidentemente dall'imminente referendum e dall'esigenza di saggiare le potenzialità di un populismo dolce, che dopo aver esaltato il valore disruptive della disintermediazione riscopre le virtù politiche del consenso. Da tempo diversi osservatori hanno sottolineato come il governo Renzi abbia alternato due pedali, da una parte l'adozione di riforme anche coraggiose e dall'altra il confezionamento di finanziarie che ricordano quelle (democristiane) di ieri. Un puzzle di micro-interventi per lo più diretti a soddisfare singole istanze di categoria o di territorio. Con un po' di pazienza si potrà addirittura stilare un repertorio dei bonus che Matteo Renzi ha adottato o ha anche solo lanciato mediaticamente durante la sua esperienza di governo, evidentemente in lui si è fatta strada l'idea che nell'era della velocità la strumentazione della politica economica deve cambiare. Il bonus è più veloce e resta sufficientemente a lungo nella memoria degli elettori.© RIPRODUZIONE RISERVATALOAD-DATE: December 1, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

2 of 50 DOCUMENTSCorriere della Sera (Italy)1 dicembre 2016 giovedì  NAZIONALE EdizioneStatali, l'accordo con gli aumenti (e il salvagente per gli 80 euro); La scelta dei bonusBYLINE: Dario Di VicoSECTION: ECONOMIA; Pag. 15LENGTH: 364 paroleIn sede di conclusionedell'intesa per rinnovareil contratto dei lavoratoridella pubblicaamministrazione è successo qualcosa di singolare.I leader confederali si sono sbracciati (è risuonata addirittura la magica parola «salvagente») per assicurare che gli aumenti di 85 euro appena negoziati nonsaranno assorbiti dal bonus fiscale di 80 euro, elargito dalla legge di Stabilità2015 per i redditi bassie che ha interessato unaplatea di circa 600 miladipendenti pubblici.Sarebbe stato sicuramente paradossale che un aumento incorporasse l'altro, per di più con un saldo netto di cinque-euro-cinque, e i sindacalisti sono stati attenti a evitare un pericoloso cortocircuito mediatico all'insegna del bonus mangia-bonus. L'episodio però in qualche modo fa riflettere. Era giusto chiudere la partita del contratto pubblico ma l'impressione che prevale è quella di una politica della distribuzione del reddito à la carte. Una volta si lavora di bonus fiscale, l'altra si negozia con il sindacato un generoso accordo sulle pensioni e nel terzo caso poi si arriva ad aumenti generalizzati agli impiegati pubblici, sempre con l'idea di esibire davanti alle telecamere un bonus o una gratifica. Molto dipende evidentemente dall'imminente referendum e dall'esigenza di saggiare le potenzialità di un populismo dolce, che dopo aver esaltato il valore disruptive della disintermediazione riscopre le virtù politiche del consenso. Da tempo diversi osservatori hanno sottolineato come il governo Renzi abbia alternato due pedali, da una parte l'adozione di riforme anche coraggiose e dall'altra il confezionamento di finanziarie che ricordano quelle (democristiane) di ieri. Un puzzle di micro-interventi per lo più diretti a soddisfare singole istanze di categoria o di territorio. Con un po' di pazienza si potrà addirittura stilare un repertorio dei bonus che Matteo Renzi ha adottato o ha anche solo lanciato mediaticamente durante la sua esperienza di governo, evidentemente in lui si è fatta strada l'idea che nell'era della velocità la strumentazione della politica economica deve cambiare. Il bonus è più veloce e resta sufficientemente a lungo nella memoria degli elettori.© RIPRODUZIONE RISERVATALOAD-DATE: December 1, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

3 of 50 DOCUMENTSCorriere della Sera (Italy)1 dicembre 2016 giovedì  NAZIONALE EdizioneLETTERE AL CORRIERESECTION: LETTERE AL CORRIERE; Pag. 49LENGTH: 598 paroleRIFORMESoppressione del CnelNel referendum sono comprese anche riforme che potevano essere già fatte con legge ordinaria, ovverosia la soppressione del Cnel e la riduzione dei costi delle Istituzioni. Sbaglio? Dopo il referendum, se le cose dovessero rimanere come ora, si dovrebbe comunque avere il coraggio di andare avanti con le riforme o, quanto meno, portare a termine quelle possibili con legge ordinaria come le due che ho citato.Angelo Milone milobaffo@gmail.comIl Cnel è un organo previsto dalla Costituzione e può essere soppresso soltanto con una legge costituzionale.REFERENDUMChe significano i risultatiMolti si attendono che vada a votare il 60% degli aventi diritto, mentre un 40% si asterrà. Penso che questo 40% sia composto per un terzo da persone non in grado di esprimere una scelta per vari seri motivi, e per due terzi da chi rinuncia a esprimersi (in altri termini costoro, in sostanza, pensano: «Fate voi, decidete ciò che vi pare più sensato», perché, se non fosse così, andrebbero a votare). Quindi il 27% (2/3 del 40%) degli elettori si rimette alla scelta della maggioranza. Ed è pure possibile che il risultato del referendum sia a favore di una delle due tesi per il 60% (ma potrebbe essere anche meno). Dopo il voto ci sarà comunque chi sosterrà che è stata la decisione di una minoranza: il 60% dei votanti che sono il 60% degli aventi diritto, cioè il 36%! Invece il 27% degli aventi diritto orientata al «decidete voi» va sommata all'esito del voto e si raggiunge un 87% di tutto rispetto. Quindi chiunque vinca, sia per il Sì sia per il No, avrà una maggioranza di oltre l'80% . Indipendentemente dal risultato, tutti dovranno riconoscere che questo rappresenterà la volontà popolare, senza bubbole o stravaganze!Franco Fiorinafrancofiorina@hotmail.com«PENSIONI D'ORO»Blocco dimenticato?Stiamo assistendo all'ennesimo demagogico regalino preelettorale alle pensioni basse, mentre continua da anni il blocco delle cosidette «pensioni d'oro», quelle al di sopra dei 3.000 euro lordi mensili. Doveva essere un provvedimento provvisorio, come il contributo di solidarietà, e invece sono entrambi ancora lì. Si protrae così nell'indifferenza dei politici di turno un'ingiustizia che ogni anno impoverisce migliaia di pensionati evidentemente troppo pochi, comunque, per essere elettoralmente interessanti.Maurizio Russomannomarikal@teletu.itINCIDENTI SUL LAVOROGli operai di MessinaTre operai morti al porto di Messina per essere entrati nella cisterna di una nave. Per ridurre gli incidenti sul lavoro gli operatori dovrebbero sempre essere bene informati sui pericoli. Ricordo che non si entra mai in una cisterna, anche se bonificata, senza un respiratore che certamente funzioni. In una cisterna non vi è circolazione d'aria e quindi, consumato quel poco ossigeno contenuto nell'aria stagnante che c'è nella cisterna, chi si trova nella cisterna muore per mancanza di ossigeno.Fausto Zukunft , MilanoTRENI REGIONALIGuasti e soppressioniIl 29 novembre il treno regionale Brescia-Bergamo delle ore 18.31 è partito in orario, ma si è fermato dopo pochi metri per guasto; quello delle 19 è stato soppresso per guasto; quello delle 19.25 è stato soppresso; quello delle 20 è finalmente partito!Vittorio Maccarini , BresciaPAESI TOTALITARIDolore pilotatoNelle grandi manifestazioni funebri dei Paesi totalitari stupisce non tanto il numero dei partecipanti, pilotato evidentemente dall'alto, quanto le manifestazioni di dolore. Dolore che dovrebbe essere riservato alle vittime di quei governi sanguinari e non ai loro carnefici.Vittorio Zanusovzanuso@libero.itLOAD-DATE: December 1, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

4 of 50 DOCUMENTSCorriere della Sera (Italy)21 novembre 2016 lunedì  ROMA EdizioneTrastevere, una notte di alcol e violenzaBYLINE: Rinaldo FrignaniSECTION: CRONACA DI ROMA V; Pag. 1.7LENGTH: 408 paroleHIGHLIGHT: Alle tre di domenica rissa tra gruppi di ragazzi, alcuni minorenni. Proteste dei residentiLa segnalazione è arrivata ancora una volta dagli abitanti di Trastevere. I residenti, evidentemente, sono stufi di dover avere a che fare ogni fine settimana con orde di vandali e teppisti che scelgono il loro rione come terreno di scontro fra comitive rivali o anche per ubriacarsi e fare scorribande nei locali. Sabato notte c'è stato quello che è solamente l'ultimo atto di una movida violenta alla quale, evidentemente, non si riesce a porre un freno. L'episodio della scorsa notte, poi, sicuramente avrebbe potuto avere anche conseguenze più gravi. Sei ragazzi - tra i quali due diciassettenni e gli altri comunque da poco maggiorenni - in trasferta nel centro storico di Roma dall'Infernetto e da Pomezia: sono stati fermati e identificati dai carabinieri dopo essersi affrontati a calci e pugni nei vicoli attorno a Santa Maria in Trastevere. Gli investigatori indagano per capire se ci siano gli estremi - poiché era trascorsa la flagranza di reato - per denunciarli. Di certo il parapiglia è scoppiato poco prima delle tre del mattino in via Benedetta, non lontano anche da piazza Trilussa, ma potrebbe aver avuto un prologo già nei pressi di ponte Sisto dove i giovani in questione, insieme con altri coetanei, avrebbero assalito un mini market gestito da un bengalese, facendo razzia soprattutto di bottiglie di birra e di alcolici. Un episodio sul quale i carabinieri stanno cercando di fare luce.Per il momento è invece accertato che i militari del Nucleo radiomobile siano intervenuti su richiesta del titolare di un pub in via Benedetta preoccupato perché due giovani con gli abiti e i volti coperti di sangue erano entrati nel suo locale. Il negoziante aveva paura che da un momento all'altro potessero arrivare i rivali - come in effetti è accaduto - per proseguire la rissa. Altre segnalazioni sarebbero giunte dagli abitanti che avevano parlato di uno scontro fra comitive con botte e inseguimenti nei vicoli, grida e insulti. Al loro arrivo i carabinieri hanno trovato anche altri quattro pronti a regolare i conti con i rivali. Giovani tra 19 e i 20 anni, Uno è stato trovato in possesso di un coltello. «L'ho tolto a uno degli altri che ci è saltato addosso», avrebbe risposto il ragazzo. I sei sono stati medicati in ospedale e dimessi con prognosi di pochi giorni per contusioni al volto e alla testa. Restano le proteste dei residenti dopo l'ultima nottata di violenza. La movida continua a preoccupare.© RIPRODUZIONE RISERVATALOAD-DATE: November 21, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

5 of 50 DOCUMENTSCorriere della Sera (Italy)21 novembre 2016 lunedì  ROMA EdizioneTrastevere, una notte di alcol e violenzaBYLINE: Rinaldo FrignaniSECTION: CRONACA DI ROMA; Pag. 7LENGTH: 408 paroleHIGHLIGHT: Alle tre di domenica rissa tra gruppi di ragazzi, alcuni minorenni. Proteste dei residentiLa segnalazione è arrivata ancora una volta dagli abitanti di Trastevere. I residenti, evidentemente, sono stufi di dover avere a che fare ogni fine settimana con orde di vandali e teppisti che scelgono il loro rione come terreno di scontro fra comitive rivali o anche per ubriacarsi e fare scorribande nei locali. Sabato notte c'è stato quello che è solamente l'ultimo atto di una movida violenta alla quale, evidentemente, non si riesce a porre un freno. L'episodio della scorsa notte, poi, sicuramente avrebbe potuto avere anche conseguenze più gravi. Sei ragazzi - tra i quali due diciassettenni e gli altri comunque da poco maggiorenni - in trasferta nel centro storico di Roma dall'Infernetto e da Pomezia: sono stati fermati e identificati dai carabinieri dopo essersi affrontati a calci e pugni nei vicoli attorno a Santa Maria in Trastevere. Gli investigatori indagano per capire se ci siano gli estremi - poiché era trascorsa la flagranza di reato - per denunciarli. Di certo il parapiglia è scoppiato poco prima delle tre del mattino in via Benedetta, non lontano anche da piazza Trilussa, ma potrebbe aver avuto un prologo già nei pressi di ponte Sisto dove i giovani in questione, insieme con altri coetanei, avrebbero assalito un mini market gestito da un bengalese, facendo razzia soprattutto di bottiglie di birra e di alcolici. Un episodio sul quale i carabinieri stanno cercando di fare luce.Per il momento è invece accertato che i militari del Nucleo radiomobile siano intervenuti su richiesta del titolare di un pub in via Benedetta preoccupato perché due giovani con gli abiti e i volti coperti di sangue erano entrati nel suo locale. Il negoziante aveva paura che da un momento all'altro potessero arrivare i rivali - come in effetti è accaduto - per proseguire la rissa. Altre segnalazioni sarebbero giunte dagli abitanti che avevano parlato di uno scontro fra comitive con botte e inseguimenti nei vicoli, grida e insulti. Al loro arrivo i carabinieri hanno trovato anche altri quattro pronti a regolare i conti con i rivali. Giovani tra 19 e i 20 anni, Uno è stato trovato in possesso di un coltello. «L'ho tolto a uno degli altri che ci è saltato addosso», avrebbe risposto il ragazzo. I sei sono stati medicati in ospedale e dimessi con prognosi di pochi giorni per contusioni al volto e alla testa. Restano le proteste dei residenti dopo l'ultima nottata di violenza. La movida continua a preoccupare.© RIPRODUZIONE RISERVATALOAD-DATE: November 21, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

6 of 50 DOCUMENTSCorriere della Sera (Italy)20 novembre 2016 domenica  RIBATTUTA EdizioneI paradossi della Sfida di dicembre; Nuovo patriottismoBYLINE: Antonio PolitoSECTION: PRIMA PAGINA; Pag. 1.27LENGTH: 778 paroleTra le motivazioni del No al referendum compare nei sondaggi anche la volontà di «difendere la Costituzione». Forse abbiamo sottovalutato questo sentimento, interpretando la grande divisione dell'elettorato italiano secondo linee esclusivamente partigiane, pro o contro Renzi. Non c'è dubbio che il cuore politico della battaglia in corso sarà il giudizio sull'intero operato del governo, che porta ormai evidenti sul volto i segni di affaticamento dell'età, mille giorni in carica. E non c'è dubbio che gli italiani siano angosciati, forse come mai prima nella storia della Repubblica, a causa della grande stagnazione in cui sembra impantanato il Paese, con un reddito pro capite che resta inferiore, e per chissà quanto ancora, ai livelli del 2007, quando cominciò la grande recessione. Però sbaglieremmo a credere che chi andrà a votare sia ignaro o indifferente al merito della questione.  Magari distratti sui dettagli di una materia che solo pochi specialisti padroneggiano, gli elettori hanno in ogni caso capito benissimo che devono scegliere tra chi vuole cambiare e chi vuole conservare la nostra Carta fondamentale. E questa scelta peserà, nel senso che sarà forse decisiva, farà cioè la differenza rispetto a coloro che voteranno per schieramento politico, pro o contro il governo. Ecco quindi che a sorpresa, dopo decenni di vasto consenso nella classe politica e nell'establishment per una riforma del testo del 1948, almeno nella seconda parte, fa la sua apparizione una sorta di «patriottismo costituzionale» che forse non ci aspettavamo.D ubito che si tratti di una licenza poetica in tempi così prosaici, di un ideale astratto. È probabile invece che le sue motivazioni siano non meno concrete. Si può presumere cioè che in momenti di smarrimento e crisi alcune garanzie di protezione da un potere politico spesso ondivago e intrusivo, magari cercate nella tradizione dei padri, possano apparire rassicuranti. Si spiega così, oltre che col valore dell'uomo che ne riveste il ruolo, anche la fiducia crescente che gli italiani ripongono nella Presidenza della Repubblica. Non è dunque un fenomeno totalmente ascrivibile alla retorica, peraltro già abbandonata dal suo cantore Benigni, della «Costituzione più bella del mondo». Né è un comportamento, per così dire, solo «di sinistra», anzi: come già in America, dove da tempo è invece la destra radicale a intestarsi la difesa dei diritti costituzionali contro le trame di Washington, si diffonde tra strati tutt'altro che politicizzati. E infine non può essere definito un atteggiamento di pura conservazione, perché è spesso condito con la rabbia della cosiddetta «antipolitica».Si determina così un doppio paradosso. Il primo: la Carta che fu scritta dai partiti usciti dalla Resistenza può essere ora usata da una parte cospicua dell'opinione pubblica come strumento di difesa dai partiti di oggi, di cui evidentemente non ci si fida, come se essa potesse essere il baluardo ultimo di diritti sociali o politici che prima o poi qualcuno vorrà toccare. Si è radicato tra la gente, ovviamente non solo in Italia, un sospetto pregiudiziale verso le innovazioni, memore di tutte quelle presentate prima come salvifiche e poi condannate come capri espiatori della crisi. Basti pensare alla polemica sull'euro, o sulle ristrutturazioni bancarie. In questo senso non rassicura certo la vicenda dell'Italicum, legge derubricata nel giro di pochi mesi da soluzione definitiva dei problemi italiani e anche europei («ce la copieranno tutti», aveva pronosticato Renzi), a pasticcio da correggere al più presto. Il secondo paradosso è che molti eredi di chi scrisse quella Carta, post democristiani e post comunisti confluiti nel Pd, la vogliono ora cambiare, mentre gli eredi di chi era contro o fuori, la destra, e tutti quelli che sono venuti dopo, i Cinquestelle, si battono per non toccarla.Sembra chiaro che su questo punto, e cioè sulla necessità stessa di cambiare la Costituzione prima ancora che sul modo in cui è stata cambiata, il messaggio dei promotori della riforma non ha finora sfondato nell'opinione pubblica. Come se il «decisionismo», una volta così popolare, ora fosse considerato un pericolo. Prima e dopo il voto, è dunque essenziale per i riformatori affrontare il tema del rapporto tra popolo e Costituzione che sembrava finito in soffitta. La Carta di settanta anni fa, evidentemente, non è percepita solo come una declamazione di diritti e una sequela di disposizioni tecniche, ma anche come uno strumento di coesione nazionale. E questo referendum può avere il merito di avercelo ricordato, aprendo un dibattito nella nazione sui nostri prossimi settanta anni.© RIPRODUZIONE RISERVATALOAD-DATE: November 20, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

7 of 50 DOCUMENTSCorriere della Sera (Italy)20 novembre 2016 domenica  NAZIONALE EdizioneI paradossi della Sfida di dicembre; Nuovo patriottismoBYLINE: Antonio PolitoSECTION: IDEE & OPINIONI; Pag. 27LENGTH: 778 paroleTra le motivazioni del No al referendum compare nei sondaggi anche la volontà di «difendere la Costituzione». Forse abbiamo sottovalutato questo sentimento, interpretando la grande divisione dell'elettorato italiano secondo linee esclusivamente partigiane, pro o contro Renzi. Non c'è dubbio che il cuore politico della battaglia in corso sarà il giudizio sull'intero operato del governo, che porta ormai evidenti sul volto i segni di affaticamento dell'età, mille giorni in carica. E non c'è dubbio che gli italiani siano angosciati, forse come mai prima nella storia della Repubblica, a causa della grande stagnazione in cui sembra impantanato il Paese, con un reddito pro capite che resta inferiore, e per chissà quanto ancora, ai livelli del 2007, quando cominciò la grande recessione. Però sbaglieremmo a credere che chi andrà a votare sia ignaro o indifferente al merito della questione.  Magari distratti sui dettagli di una materia che solo pochi specialisti padroneggiano, gli elettori hanno in ogni caso capito benissimo che devono scegliere tra chi vuole cambiare e chi vuole conservare la nostra Carta fondamentale. E questa scelta peserà, nel senso che sarà forse decisiva, farà cioè la differenza rispetto a coloro che voteranno per schieramento politico, pro o contro il governo. Ecco quindi che a sorpresa, dopo decenni di vasto consenso nella classe politica e nell'establishment per una riforma del testo del 1948, almeno nella seconda parte, fa la sua apparizione una sorta di «patriottismo costituzionale» che forse non ci aspettavamo.D ubito che si tratti di una licenza poetica in tempi così prosaici, di un ideale astratto. È probabile invece che le sue motivazioni siano non meno concrete. Si può presumere cioè che in momenti di smarrimento e crisi alcune garanzie di protezione da un potere politico spesso ondivago e intrusivo, magari cercate nella tradizione dei padri, possano apparire rassicuranti. Si spiega così, oltre che col valore dell'uomo che ne riveste il ruolo, anche la fiducia crescente che gli italiani ripongono nella Presidenza della Repubblica. Non è dunque un fenomeno totalmente ascrivibile alla retorica, peraltro già abbandonata dal suo cantore Benigni, della «Costituzione più bella del mondo». Né è un comportamento, per così dire, solo «di sinistra», anzi: come già in America, dove da tempo è invece la destra radicale a intestarsi la difesa dei diritti costituzionali contro le trame di Washington, si diffonde tra strati tutt'altro che politicizzati. E infine non può essere definito un atteggiamento di pura conservazione, perché è spesso condito con la rabbia della cosiddetta «antipolitica».Si determina così un doppio paradosso. Il primo: la Carta che fu scritta dai partiti usciti dalla Resistenza può essere ora usata da una parte cospicua dell'opinione pubblica come strumento di difesa dai partiti di oggi, di cui evidentemente non ci si fida, come se essa potesse essere il baluardo ultimo di diritti sociali o politici che prima o poi qualcuno vorrà toccare. Si è radicato tra la gente, ovviamente non solo in Italia, un sospetto pregiudiziale verso le innovazioni, memore di tutte quelle presentate prima come salvifiche e poi condannate come capri espiatori della crisi. Basti pensare alla polemica sull'euro, o sulle ristrutturazioni bancarie. In questo senso non rassicura certo la vicenda dell'Italicum, legge derubricata nel giro di pochi mesi da soluzione definitiva dei problemi italiani e anche europei («ce la copieranno tutti», aveva pronosticato Renzi), a pasticcio da correggere al più presto. Il secondo paradosso è che molti eredi di chi scrisse quella Carta, post democristiani e post comunisti confluiti nel Pd, la vogliono ora cambiare, mentre gli eredi di chi era contro o fuori, la destra, e tutti quelli che sono venuti dopo, i Cinquestelle, si battono per non toccarla.Sembra chiaro che su questo punto, e cioè sulla necessità stessa di cambiare la Costituzione prima ancora che sul modo in cui è stata cambiata, il messaggio dei promotori della riforma non ha finora sfondato nell'opinione pubblica. Come se il «decisionismo», una volta così popolare, ora fosse considerato un pericolo. Prima e dopo il voto, è dunque essenziale per i riformatori affrontare il tema del rapporto tra popolo e Costituzione che sembrava finito in soffitta. La Carta di settanta anni fa, evidentemente, non è percepita solo come una declamazione di diritti e una sequela di disposizioni tecniche, ma anche come uno strumento di coesione nazionale. E questo referendum può avere il merito di avercelo ricordato, aprendo un dibattito nella nazione sui nostri prossimi settanta anni.© RIPRODUZIONE RISERVATALOAD-DATE: November 20, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

8 of 50 DOCUMENTSCorriere della Sera (Italy)15 novembre 2016 martedì  NAZIONALE EdizioneIl demografo: «È il recupero di chi aveva rimandato»; Gian Carlo BlangiardoBYLINE: Rita QuerzéSECTION: CRONACHE; Pag. 20LENGTH: 530 paroleHIGHLIGHT: La scelta del rito «È un segnale post crisi, non a caso l'aumento è distribuito soprattutto nelle regioni più ricche. E aumentano i riti civili»Che cosa sta convincendo gli italiani a tornare a sposarsi?«Il recupero delle nozze posticipate dall'inizio della crisi può essere una delle spiegazioni di questa risalita - risponde il demografo milanese Gian Carlo Blangiardo -. Anche perché dai 247 mila matrimoni del 2008 siamo passati ai 194 mila del 2015. Mancano all'appello oltre 50 mila cerimonie. Un certo numero di coppie che avevano rimandato potrebbero essersi decise al grande passo». Non sarà che a sposarsi di più sono gli immigrati?«No, non è così. Sono gli italiani. Da notare anche che il fenomeno non può essere spiegato da un aumento della popolazione in età adatta alle nozze».Il Pil dell'Italia nel 2015 è cresciuto dello 0,8%. Nel 2014, invece, segnava un meno 0,4%. L'inversione di tendenza ha pesato?«È possibile. Ma non dimentichiamo che stiamo parlando di 4.600 matrimoni in più su un totale di poco meno di 200 mila. L'incremento è del 2%. Positivo e incoraggiante, ma ancora contenuto».Interessante che nell'anno del via libera alle unioni civili gli italiani riscoprano il matrimonio...«Sì certo. È vero che le unioni civili sono diventate una possibilità a partire dall'inizio di quest'anno. Ma evidentemente non sono state valutate dagli italiani come un'alternativa al matrimonio».Nemmeno al matrimonio civile.«Ha visto i dati? I matrimoni nel 2015 sono stati 4.600 in più ma questo risultato è la somma di due fenomeni di segno opposto: da una parte i matrimoni religiosi diminuiscono di 2.000 unità, dall'altra quelli civili sono stati oltre 8.000 in più. Evidentemente l'unione civile non è considerata un'alternativa al matrimonio in Comune».Quanto è forte la correlazione tra benessere economico e voglia di sposarsi?«Molto forte. E provata in diverse fasi storiche. Quando un'economia entra in crisi il primo impatto è proprio sui matrimoni, che si riducono. In seconda battuta si ha la diminuzione del numero di figli per donna».Negli anni della crisi, quindi dal 2008, gli unici territori che hanno visto un incremento dei matrimoni sono stati Bolzano e il Trentino Alto Adige.«Non è un caso. Bolzano è anche l'unica provincia in cui aumenta il tasso di natalità. Inoltre i famosi 4.600 matrimoni in più di cui stiamo parlando sono distribuiti in larghissima parte nelle regioni del Nord, dal Piemonte alla Lombardia passando per l'Emilia Romagna. Regioni che hanno retto meglio alla crisi della Puglia, del Molise dell'Umbria o del Lazio dove i matrimoni o diminuiscono o restano sostanzialmente stabili».Veramente in Sicilia i matrimoni aumentano.«L'eccezione che conferma la regola».Intanto crescono in maniera rilevante i divorzi. La complessità delle procedure era un deterrente.«Evidentemente. Un tasso di crescita dei divorzi del 50% è davvero molto consistente. Attenzione, però, l'aumento dei divorzi può andare a incrementare in prospettiva il numero delle seconde nozze».Matrimonio come porta girevole?«Dei 4.600 matrimoni in più del 2015 solo duemila sono prime nozze. Il tasso di crescita delle seconde unioni in proporzione è maggiore, raggiunge quota 9%. Tanto che le nozze bis sono diventate il 17% del totale». Un marito (o una moglie) per ogni stagione.© RIPRODUZIONE RISERVATALOAD-DATE: November 15, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

9 of 50 DOCUMENTSCorriere della Sera (Italy)9 novembre 2016 mercoledì  BERGAMO EdizioneCabezas, Pesic e Alberto: l'altra faccia del talento; Sempre in panchinaBYLINE: M.M.SECTION: SPORT; Pag. 9LENGTH: 322 parolePer una pletora di giovani scatenati che stanno contribuendo - da titolari - a scombussolare la scala sociale della Serie A, spingendo in alto la «plebea» Atalanta, ci sono altri ragazzi che continuano a rimanere avvolti nel mistero e, con l'arrivo dell'inverno, anche nei plaid, per ripararsi dal freddo, seduti in panchina. Come Aleksandar Pesic che, evidentemente, sta pagando la maledizione della maglia numero nove. Casacca magica fino a quando Zampagna, lasciando i nerazzurri, ha lanciato il malocchio: dopo di lui chiunque l'ha indossata non ha lasciato il segno.  Anzi. Pesic, arrivato dal Tolosa ad agosto, si è visto solamente 17 minuti, entrando nella ripresa durante la partita vinta contro il Napoli. Poi (e prima), il nulla, complice anche un infortunio. Dice di ispirarsi a Ibrahimovic e alla conferenza stampa di presentazione aveva dichiarato «di voler giocare il maggior numero possibile di partite possibile. Per i gol, vedremo quando sarò in campo». Già, vedremo. Il 19enne Bryan Cabezas sembra essere un predestinato visto che nell'Independiente del Valle, in Ecuador, è stato lanciato a 15 anni e mezzo. E pochi mesi fa ha rischiato di vincere la Copa Libertadores - la Champions League del Sudamerica - venendo sconfitto in finale dall'Atletico Nacional di Medellin. È un attaccante esterno mancino, rapidissimo. Dicono. E anche le immagini via Youtube sembrano confermare le sue doti. Ma, evidentemente, il Gasp non si fida di voci e tecnologia e non lo ritiene ancora pronto. Come non ritiene ancora pronto Alberto Grassi, il cavallo di ritorno. Al contrario di Gigi Di Biagio che lo convoca sempre in Under 21. A scatola chiusa perché, in pratica, il centrocampista bresciano da 11 mesi non vede il campo. Da quando si trasferì a gennaio al Napoli. Sotto il Vesuvio zero presenze. A Bergamo (ritornato ad agosto) qualcosina di più: 4 partite e 112 minuti giocati. Si può fare meglio.© RIPRODUZIONE RISERVATALOAD-DATE: November 9, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

10 of 50 DOCUMENTSCorriere della Sera (Italy)6 novembre 2016 domenica  NAZIONALE EdizioneMadre centenaria «ingestibile», che fare?; GeronTologiaSECTION: SALUTE; Pag. 61LENGTH: 134 paroleMia madre, centenaria, è diventata ingestibile, caccia una badante al giorno, urla parolacce Assume quetiapina fumarato a basso dosaggio, ma la situazione non migliora, che fare? S ua madre ha evidentemente disturbi psico-comportamentali, forse associati a una demenza di Alzheimer. Se questo è vero, immagino che la diagnosi sia stata posta tempo fa e i disturbi siano comparsi progressivamente. Se fossero invece di comparsa recente e improvvisa, sarebbe necessaria una visita geriatrica per identificarne le cause (anche extra-cerebrali), che rappresenterebbero una confusione mentale acuta (delirium), potenzialmente reversibile. Nella prima ipotesi, il consiglio è farla seguire da un'Unità Valutativa Alzheimer, per la messa a punto della terapia anti-psicotica. Da valutare l'accesso a un Centro Diurno.LOAD-DATE: November 6, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

11 of 50 DOCUMENTSCorriere della Sera (Italy)1 novembre 2016 martedì  BERGAMO EdizioneParcometro (ancora) in tilt al Santuario di CaravaggioBYLINE: Pietro ToscaSECTION: CRONACA DI BERGAMO; Pag. 7LENGTH: 340 paroleHIGHLIGHT: Pronta l'ingiunzione di pagamento contro l'ex gestore Il piano di rientro Il Comune vuole recuperare quanto gli è dovuto da Liolà, ex gestore dell'areaFa ancora discutere il parcometro installato dall'amministrazione comunale di Caravaggio nel principale parcheggio a servizio del Santuario della Madonna del Fonte, tornato in gestione diretta all'ente pubblico da luglio. Croce e delizia dei pellegrini che cercano un posto per lasciare l'auto, il parcometro ha causato disagi anche domenica, quando l'apparecchio ha iniziato a non distribuire più i tagliandi. Il parcometro incassava la moneta inserita, ma poi non stampava i ticket suscitando l'ira dei pellegrini che hanno tempestato di telefonate il comando della polizia locale. Verso le 11 una pattuglia dei vigili è arrivata sul posto. Gli agenti, dopo aver constatato che il problema non era la mancanza di carta, si sono dovuti rassegnare ad appendere un improvvisato cartello con la scritta: «Fuori servizio». «Quando l'apparecchio non funziona - dice il sindaco Claudio Bolandrini - evidentemente la sosta è gratuita. Per risolvere questo problema, abbiamo previsto di sistemare l'area e installare almeno un altro parchimetro e le sbarre per accesso e uscita dall'area. Sono investimenti che però potremo fare con il nuovo bilancio nel 2017».Intanto il Comune si prepara a usare le maniere forti con la società Liolà di Arturo Scandelli che fino a luglio ha gestito l'area di sosta, ma non ha versato i canoni degli ultimi 2 anni e mezzo, accumulando un debito di 150 mila euro. La società, quando alla guida del Comune c'era l'amministrazione leghista di Giuseppe Prevedini, aveva sospeso i pagamenti segnalando che parte del parcheggio non era disponibile con il maltempo perché l'area non è asfaltata e quindi di averne avuto danno.«Attendiamo da mesi che Liolà quantifichi questo danno - chiarisce Bolandrini - così da intavolare una trattativa e arrivare a chiudere sul rimborso delle somme dovute. Se sarà necessario concorderemo un piano di rientro, ma il Comune recupererà quanto gli è dovuto. Per questo abbiamo assunto un avvocato e siamo pronti, se saremo costretti, a un'ingiunzione di pagamento».© RIPRODUZIONE RISERVATALOAD-DATE: November 1, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

12 of 50 DOCUMENTSCorriere della Sera (Italy)1 novembre 2016 martedì  NAZIONALE EdizioneMontella-Bacca, nessun chiarimento in vista La società: «sconcerto» per le decisioni arbitrali; MilanBYLINE: a. rav.SECTION: SPORT; Pag. 43LENGTH: 260 paroleMILANO Il Milan ha deciso, appena dopo la fine della partita con il Pescara, che il caso Bacca non esisteva: sopito subito sul nascere per espressa volontà dell'allenatore. Perciò, quando Vincenzo Montella e il colombiano si vedranno domani (oggi si riposa, ieri l'allenamento per chi ha giocato domenica era facoltativo) non ci sarà alcun chiarimento, sarà il tempo a lasciare sbollire il nervosismo dell'attaccante motivato solo dall'astinenza da gol (l'ultimo, su rigore, l'ha realizzato il 2 ottobre col Sassuolo). Vedremo se Montella darà a Bacca la possibilità di rifarsi domenica con il Palermo o concederà un'altra chance a Lapadula, rimasto in panchina per 97' contro la sua ex squadra (ma tra i primi a festeggiare sotto la Curva assieme ai compagni). Piuttosto, la società ha deciso di concentrare le proprie attenzioni su altro, ovvero le decisioni arbitrali.  Lo stato d'animo che viene fatto filtrare viene riassunto dalla parola (non certo leggera, ma evidentemente meditata) di «sconcerto»: «sconcerto» per i due episodi che, a detta del club, hanno penalizzato il Milan, due rigori non concessi su Locatelli con il Genoa e su Bacca con il Pescara. Episodi che non avrebbero avuto il giusto rilievo. Il dubbio, o meglio, la convinzione che i rossoneri si sono formati, è che dopo Milan-Juve, con il gol regolare (ma difficile da giudicare) non concesso ai bianconeri, gli arbitri siano ora restii a riconoscere i diritti rossoneri. Punti di vista. Intanto per il Palermo potrebbe essere convocabile Antonelli, ieri in gruppo.© RIPRODUZIONE RISERVATALOAD-DATE: November 1, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

13 of 50 DOCUMENTSCorriere della Sera (Italy)30 ottobre 2016 domenica  NAZIONALE Edizione«Il cantoniere li ha avvertiti Ma non è stato creduto»; Il dirigente di Anas LombardiaBYLINE: Cesare GiuzziSECTION: CRONACHE; Pag. 11LENGTH: 376 paroleLecco Possibile che nessuno si sia accorto che il cavalcavia stava per crollare?«Il nostro sorvegliante ha segnalato la caduta di calcinacci sulla carreggiata. Se ci fossero state lesioni profonde ed evidenti sarebbero state segnalate». Ma i danni potevano non essere visibili?«Il cantoniere ogni giorno effettua due passaggi sotto a ogni cavalcavia. Evidentemente non erano visibili e per questo era necessario l'intervento degli ingegneri. Il cantoniere ha cercato di agire nel modo migliore possibile».Come?«Avvisando il suo superiore per un'analisi approfondita e allertando la Provincia». L'ingegner Giuseppe Ferrara è il capo del Compartimento di Anas per la Lombardia. Dirige l'ente che gestisce la strada statale 36 Milano-Lecco, una delle strade più trafficate della regione.Il cantoniere Tindaro Sauta, pur senza essere un tecnico, ha detto che la provinciale doveva essere chiusa.«Il suo allarme è stato sintomatico, e secondo me questa è la cosa più importante. Perché lo ha detto chiaramente ai cantonieri e all'ingegnere della Provincia: "aspettiamo un attimo e qui facciamo una verifica"».Però i tecnici della Provincia non hanno bloccato la circolazione sul ponte.«Secondo me non hanno creduto al cantoniere».Possibile?«Vedo la cosa da una parte umana e burocratica insieme. Volevano un parere da un ingegnere, da un superiore. Però nel frattempo il cavalcavia doveva essere chiuso. Non puoi far passare un carico da 108 tonnellate».E la Superstrada?«Il nostro cantoniere ha spostato il traffico dalla corsia di marcia a quella di sorpasso per isolare l'area dove erano stati trovati i calcinacci. Ma dalla caduta di quei calcinacci non poteva dire: "adesso va chiusa tutta la 36". Era necessario l'intervento degli ingegneri».Che però non c'è stato...«L'ingegner Giovanni Salvatore stava arrivando sul posto, era a pochi minuti quando s'è verificata la tragedia. Era venuto con uno strutturista proprio per verificare il rischio di crolli. Certo che la verifica sarebbe stata più efficace se non fossero passati mezzi».Ma il camion poteva passare sul quel ponte?«Stiamo facendo delle verifiche. Ma 108 tonnellate era un'enormità per quel cavalcavia. Potevano passare le auto, le bici, ma un trasporto eccezionale no».© RIPRODUZIONE RISERVATALOAD-DATE: October 30, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

14 of 50 DOCUMENTSCorriere della Sera (Italy)29 ottobre 2016 sabato  NAZIONALE EdizioneIl messaggio di Elkann e l'incontro coi tifosi Storia di un passaggio molto tormentato; La strana vigilia del PipitaBYLINE: Monica ScozzafavaSECTION: SPORT; Pag. 51LENGTH: 571 paroleNAPOLI Alla Juventus era arrivato in sovrappeso e la Napoli che si sentiva tradita da Gonzalo Higuain non aspettava altro: anche a Torino iniziavano a circolare maldicenze sullo stato di forma del Pipita. Fu solo l'inizio di una serie di sfottò più o meno leciti contro il bomber passato alla corte dei nemici, che animarono i social per settimane. Era agosto e Higuain si infastidiva per le continue insinuazioni che arrivavano da Napoli e non solo. Un messaggio vocale non qualsiasi arrivato sul telefonino gli sollevò l'umore. John Elkann da Rio de Janeiro gli diceva: «Caro Gonzalo, la Juve è una grande famiglia, stai sereno. Non ascoltare critiche stupide, sei un campione e siamo felici di averti con noi». Si affrettò a ringraziarlo. Il passato stasera ritorna ma resiste evidentemente nel cuore del Pipita, che a Napoli ha avuto rapporti di amicizia veri. Con un napoletano è andato a Ibiza per una breve vacanza dopo la sfida tra Lazio e Juve. Stesso posto, riservato, dove era andato in estate, con l'imprevisto stavolta di trovarsi di fronte un gruppo di tifosi del Napoli che lo insultavano. Higuain in un primo momento ostenta indifferenza, ma regge la scena solo per un po' di minuti. Contravviene alla regola di andar via e lasciar perdere e affronta i tifosi feriti. «Ho trascorso tre anni meravigliosi, ma volevo vincere. Mi erano stati promessi acquisti importanti, sono arrivati giocatori forti ma non da squadra top. Non ho tradito nessuno». Il confronto si è concluso con una stretta di mano. Un punticino conquistato in una città che gli è rimasta ostile e che stasera probabilmente continuerà a sbeffeggiarlo.Nel piazzale antistante lo stadio San Paolo è stato allestito un maxi schermo per la diretta della partita. Allo Stadium non sarà una sfida normale: dall'altro lato del campo Higuain troverà avversari con i quali ha condiviso tre anni intensi. Se Sarri è stato il suo papà putativo, Reina lo zio adulto che non gliene lasciava passare una, Callejon e Mertens gli amici con i quali si è sentito al telefono anche mercoledì sera con reciproci sfottò (Higuain li ha invitati a eccedere con i brindisi, i napoletani gli «consigliavano» di mangiare i risotti che tanto ama), ma anche i primi a cui ha confidato l'anno scorso di voler andar via. L'11 febbraio, al compleanno di Callejon, festeggiato in un noto ristorante di Napoli, tra risotti e vini francesi, il Pipita ha rivelato per la prima volta che avrebbe voluto trasferirsi all'estero. Cinque mesi dopo è arrivata la Juve, Sarri ancora non l'ha digerito, ma stasera al suo figlioccio darà una pacca sulla spalla. De Laurentiis sarà davanti alla tv.© RIPRODUZIONE RISERVATAJUVENTUS 24ROMA 22NAPOLI 20MILAN 19LAZIO 18ATALANTA 16GENOA* 15TORINO 15CHIEVO 15INTER 14FIORENTINA* 13UDINESE 13BOLOGNA 13SASSUOLO 13CAGLIARI 13SAMPDORIA 11PESCARA 7PALERMO 6EMPOLI 6CROTONE 2*una partita in menoOggi, ore 15BARI-PRO VERCELLI (La Penna)BENEVENTO-SPEZIA (Abbattista)CARPI-ASCOLI (Marini)CITTADELLA-LATINA (Mainardi)ENTELLA-BRESCIA (Sacchi)FROSINONE-CESENA (Pasqua)SALERNITANA-PISA (Aureliano)TERNANA-NOVARA (Piccinini)Domani, ore 15VERONA-TRAPANI (Baroni)ore 17.30VICENZA-PERUGIA (Abisso)Lunedì, ore 20.30SPAL-AVELLINO (Martinelli)VERONA 24CITTADELLA 19ENTELLA 19CARPI 19FROSINONE 18SPEZIA 17PERUGIA 16BENEVENTO (-1) 15BRESCIA 15SPAL 15PISA 14NOVARA 14BARI 13PRO VERCELLI 13SALERNITANA 12AVELLINO 12ASCOLI 11CESENA 10LATINA 10VICENZA 10TERNANA 9TRAPANI 9LOAD-DATE: October 29, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

15 of 50 DOCUMENTSCorriere della Sera (Italy)23 ottobre 2016 domenica  NAZIONALE EdizioneI gusti curiosi e la memoria dei nostri adolescenti; Al cinema e in tvBYLINE: Paolo MereghettiSECTION: CRONACHE; Pag. 19LENGTH: 337 paroleCuriosi i gusti degli adolescenti italiani. Ma forse sarebbe meglio dire «curiosa la memoria degli adolescen-ti» e insieme «l'influenza della scuola sugli ado-lescenti» perché certi titoli, a cominciare dal primo - La vita è bella - hanno scalato i gusti dei ragazzi non certo a partire dal successo cinematografico (tra l'altro il film di Benigni è di 21 anni fa: se non hanno sentito degli ultra-ripetenti nessuno degli intervistati era neppure na-to quando il film arrivava sugli schermi e vinceva l'Oscar). Probabilmente a formare i loro gusti concor-rono insieme la televisione (e le varie forme di visione, anche pirata) e la scuola. Così si può capire la presen-za di L'attimo fuggente (ter-zo in classifica) e Il bambi-no col pigiama a righe (set-timo), oltre che natural-mente La vita è bella e pro-babilmente La ricerca della felicità (rispettivamente primo e secondo). Frutto, invece di un passaparola giovanilistico possono es-sere film come Quasi amici (quarto), Forrest Gump (nono), Into the Wild (deci-mo). Che Harry Potter sia all'ottavo posto non stupi-sce, di più che all'undicesi-mo ci sia Blow (storia di un trafficante interpretata da Johnny Depp) o al dodice-simo Le pagine della nostra vita (melodramma lacri-moso, molto amato dalle signore.  Ma evidentemente non solo da quelle). Di «maestri» del cinema c'è poca traccia (Spielberg con Schindler's List è dicianno-vesimo), di cartoon solo Inside Out (ventiseiesimo). Di italiani c'è solo Benigni e, al ventisettesimo posto, Io non ho paura di Salvato-res (forse anche per merito del libro di Ammaniti, molto gettonato dalle pro-fessoresse). E curiosamente manca Checco Zalone, a conferma che i percorsi del cinema e dei giovani s'incontrano in modi molto strani. E imprevedibili.© RIPRODUZIONE RISERVATAnullLa ricerca della felicitàCon Will Smith, regia di Gabrie-le MuccinoL'attimo fuggenteCon Robin Williams, è un film del 1989Quasi amici Pellicola francese realizzata cinque anni faThe wolfof Wall StreetDi Martin Scor-sese, con Leo-nardo DiCaprioLOAD-DATE: October 23, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

16 of 50 DOCUMENTSCorriere della Sera (Italy)17 ottobre 2016 lunedì  NAZIONALE EdizioneMonsignori, McDonald's e odori insopportabili; Particelle elementariBYLINE: Pierluigi BattistaSECTION: IDEE & OPINIONI; Pag. 35LENGTH: 399 paroleL a novità non è ovviamente la stucchevole, sempre più stanca, ripetitiva, polverosa guerra santa contro il simbolo McDonald's. La novità è l'inedita alleanza tra ciò che resta della sinistra chic-spocchiosa oramai sul viale del tramonto e un fronte di monsignori che abbandonano la millenaria prudenza vaticana per gettarsi nella battaglia contro l'apertura di un McDonald's a Borgo Pio, a due passi da San Pietro, ma soprattutto a un passo, anzi immediatamente sotto i bei palazzi in cui i cardinali soggiornano, con una comprensibile preferenza per gli attici in cui però non già l'odore di santità, bensì gli effluvi dei cheeseburger rischiano di diffondersi attraverso le terrazze. La novità non è neanche l'improvvisa sollecitudine dei cardinali minacciati dal vociante popolo del fast-food in un rione storico già infestato di friggitorie tuttavia un po' discoste dai palazzi d'abitazione, dai rivenditori di souvenir e paccottiglia di non eccelsa qualità estetica, ma che non emana cattivo odore, suggerendo che non l'integrità del Borgo, ma l'eccessivo affollamento sotto gli appartamenti cardinalizi sia all'origine dell'appello contro la profanazione del nuovo McDonald's. La novità è la subitanea premura dei monsignori per cibi che «non offrono garanzie per la salute dei consumatori». Preoccupazione che evidentemente dimostra, come ha scritto sul Fatto quotidiano Daniela Ranieri, quanto le Loro Eminenze firmatarie dell'appello (da Gianfranco Ravasi ad Andrea Cordero Lanza di Montezemolo, fino a Dario Castrillon Hoyose Manuel Monteiro de Castro) «abbiano a cuore i valori non solo della cristianità ma anche quelli del nostro sangue». Solo che però tutta questa attenzione sembra affiorare, e meritare un impegno battagliero così squillante, quando i cibi potenzialmente deleteri vengono consumati in prossimità dei palazzi e degli attici e non, come accade da alcuni decenni, in vaste zone delle città superficialmente definite «periferie». Dando così la sgradevole e certo ingiusta sensazione che tanta apprensione per la qualità nutritiva dei cibi ingurgitati dal popolo tocchi la sensibilità dei monsignori solo e soltanto quando la vicinanza fisica e olfattiva con succulenti BigMac e fragranti patatine fritte renda inevitabile un intervento dei porporati. Certamente un sospetto infondato. Le nostre anime e i nostri grassi ringraziano sentitamente.© RIPRODUZIONE RISERVATALOAD-DATE: October 17, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

17 of 50 DOCUMENTSCorriere della Sera (Italy)15 ottobre 2016 sabato  ROMA EdizioneRoma, Spalletti perde i pezzi Strootman e Peres saltano NapoliBYLINE: Gianluca PiacentiniSECTION: SPORT; Pag. 9LENGTH: 453 paroleHIGHLIGHT: Florenzi terzino, Paredes a centrocampo e Nainggolan di nuovo titolareLe due «magagnette» che Luciano Spalletti sperava di risolvere con l'allenamento di rifinitura, sono diventate due macigni sulla formazione che oggi pomeriggio scenderà in campo al San Paolo contro il Napoli (ore 15): Bruno Peres e Kevin Strootman, infatti, non sono stati convocati per problemi fisici. Non due assenze da poco, evidentemente, ma due pilastri per il tecnico giallorosso che in campionato li ha schierati più di tutti gli altri giocatori di movimento (630 minuti il brasiliano, 618 l'olandese). Strootman non ci sarà per una lombalgia, Peres per un risentimento agli adduttori della coscia destra, la cui entità sarà verificata con esami strumentali nelle prossime ore.Entrambi hanno svolto tutto l'allenamento di ieri, ma poi sono stati costretti a dare forfait, mettendo nei guai Spalletti, che ha convocato solo 19 calciatori e ha scelte praticamente obbligate in tutti i reparti. Il tecnico sarà costretto a riportare Florenzi sulla linea di difesa al fianco di Manolas, Fazio e Juan Jesus, mentre in mezzo al campo sarà Paredes a giocare vicino a De Rossi, con Nainggolan («Deve restituirci quello che non ci ha dato ultimamente», la richiesta di Spalletti) incursore tra Salah e Perotti, ed Edin Dzeko centravanti.Sicuramente il tecnico giallorosso avrebbe preferito avere più opzioni in una partita che darà un indirizzo al resto della stagione. «Mettiamola così - le sue parole - Napoli-Roma è un'occasione per predire il futuro. Sarà difficile ma noi andremo lì per vincere e dobbiamo mettere in mostra le nostre qualità».Contro una squadra che, secondo l'allenatore romanista, gioca il miglior calcio d'Italia. I complimenti sono tutti per il suo rivale Maurizio Sarri. «Ha dato tanto, è bravissimo e ingegnoso. Anche Sassuolo e Chievo giocano bene, ma il Napoli sviluppa il miglior gioco in Italia e ha fatto vedere il suo massimo, mentre noi non sempre ci siamo riusciti: se ce la faremo dimostreremo che non siamo un gradino sotto rispetto a loro, ma che siamo alla loro altezza. Hanno un punto in più di noi, quindi hanno fatto meglio ma noi vogliamo confrontarci, come lo scorso anno, quando li abbiamo battuti».Spalletti ha parlato anche dell'addio alla Roma del direttore sportivo Walter Sabatini, un dirigente con cui condivide la stessa visione del calcio. «Siamo molto simili, Walter ha valore e come me se non vince non è contento. Mi dispiace che se ne sia andato, probabilmente se la squadra avesse fatto qualcosa in più e se io l'avessi allenata meglio, forse ci avrebbe ripensato».La Roma ancora una volta non avrà i suoi tifosi. «Dobbiamo dare un contributo sociale, per far sì che si possano vivere ed esprimere le passioni sportive senza nuocere ad altri».© RIPRODUZIONE RISERVATALOAD-DATE: October 15, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

18 of 50 DOCUMENTSCorriere della Sera (Italy)6 ottobre 2016 giovedì  BRESCIA EdizioneMontecampione per ora è salvo Sono stati raccolti quasi 600 mila euro; Il casoBYLINE: Giuseppe ArrighettiSECTION: CRONACA DI BRESCIA; Pag. 4LENGTH: 337 paroleHIGHLIGHT: Ora gli enti devono accelerare e sistemare al più presto la stradaBuone notizie per Montecampione: l'aumento di capitale varato dalla Montecampione Ski Area, la società che negli ultimi anni ha gestito gli impianti di risalita prendendoli in affitto dal curatore fallimentare, ha raggiunto l'obiettivo sperato. Dei 600 mila previsti ne sono stati sottoscritti 591 mila e, in attesa del conteggio definitivo, sul conto corrente indicato dalla società ne sono già stati versati 247 mila. «La cifra è decisamente buona anche perché l'esito di questa operazione non era per niente scontato» commenta Giuseppe Polonioli, presidente della società che aveva lanciato l'aumento di capitale all'inizio di agosto. Evidentemente, il progetto degli imprenditori Stefano Iorio e Matteo Ghidini, che con la loro MisaMontecampione hanno sottoscritto 350 mila euro di aumento e ne hanno versati 87.500, ha convinto anche i commercianti e i residenti partendo da un assunto di base molto semplice: se gli impianti di risalita funzionano e richiamano tanti sciatori, allora tutto il comprensorio di Montecampione ne beneficia.Rispetto all'ipotesi circolata finora sulla destinazione dei 600 mila euro dell'aumento di capitale (si pensava venissero subito usati per acquistare gli impianti), lo stesso Polonioli frena: «la Montecampione Ski Area ha, attualmente, debiti per circa 300 mila euro e l'aumento di capitale servirà in primo luogo per chiudere i conti in sospeso». La base della prossima asta per la vendita degli impianti da parte del curatore dovrebbe aggirarsi sui 750 mila euro e dunque all'appello mancherebbero 450 mila euro. Tuttavia il curatore fallimentare potrebbe prendere in seria considerazione anche un'altra ipotesi che prevede l'aggiudicazione dell'asta degli impianti da parte della Montecampione Ski Area e il completo pagamento degli stessi dilazionato in tre anni. Ora gli enti locali dovranno accelerare per fare la loro parte, iniziando dalla sistemazione della strada che dal fondovalle sale a Montecampione e da lì raggiunge il Plan a quota 1.800 metri.© RIPRODUZIONE RISERVATALOAD-DATE: October 6, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

19 of 50 DOCUMENTSCorriere della Sera (Italy)2 ottobre 2016 domenica  NAZIONALE Edizione«Pericolo migranti» a Budapest Il voto che spaventa l'Europa; Primo piano Il referendum Oggi il referendum sul piano di ricollocamento dei rifugiati nei Paesi Ue. Cartelloni del governo in tutta la città, quartiere musulmano compreso. Il presidente degli islamici: «Stanno avvelenando l'anima di questo popolo»BYLINE: Marco ImarisioSECTION: ESTERI; Pag. 2.3LENGTH: 930 paroleBUDAPEST «Tudta?» Ma certo che lo sanno. I cartelloni blu firmati dal governo che ricordano come i migranti siano portatori di malattie gravemente infettive e passino il loro tempo a molestare le donne ungheresi sovrastano il piccolo negozio dove Ameer Raki vende spezie da oltre trent'anni. Impossibile ignorarli. Comunque ti giri, li vedi. «Non c'era alcun bisogno di metterli anche qui. Evidentemente ci tengono molto a farci sapere che dobbiamo andarcene».Era un ragazzo quando arrivò qui dalla Siria. C'era ancora l'Unione Sovietica, a quel tempo nessuno immaginava che le statue di Lenin e Stalin sarebbero diventate curiosità, attrazioni per turisti chiuse nel recinto di Memento Park. Ma per il signor Raki nulla è cambiato come in questi ultimi mesi. Anche la scorsa notte le bande dei filonazisti hanno bussato alla sua porta, lasciando sullo zerbino volantini appena più espliciti di quelli ufficiali. «Tudta?» Lo sapete che i terroristi del Bataclan erano migranti giunti dalla Siria? Nei manifesti che promuovono il no al referendum è uno degli slogan più frequenti, leggibile su ogni palo della luce lungo le principali strade di Budapest. Quelli che l'ultradestra diffonde nei pochi isolati abitati da immigrati islamici si limitano a promettere imminente vendetta per Parigi, Bruxelles, Nizza. «Volete che l'Ue imponga una rilocalizzazione coercitiva dei cittadini non ungheresi in Ungheria senza l'approvazione del Parlamento ungherese?» Comunque vada, le conseguenze e il messaggio del referendum di oggi che tanto preoccupa l'Europa, la terza possibile spallata dopo Grecia e Brexit, appaiono evidenti nel clima di assedio che si respira nelle strade dell'ottavo distretto della capitale, il quartiere conosciuto anche come Józsefváros, l'unico che ha al suo interno una piccola comunità islamica. La moschea è un palazzo anonimo, senza alcuna scritta o minareto che la rendano riconoscibile. «Stanno avvelenando l'anima di questo Paese» dice Zoltán Sulok, il presidente dei Musulmani di Ungheria. Il mese scorso ha scritto all'uomo dietro tutto questo, il primo ministro populista, nazionalista e fiero d'esserlo, Viktor Orbán: le chiedo aiuto per proteggere fisicamente i nostri fedeli. Non ha mai ricevuto risposta.Il referendum è quasi un pretesto. L'accoglienza e la distribuzione in tutta Europa di 160.000 richiedenti asilo siriani, eritrei e iracheni, oggi ospitati da Grecia e Italia. All'Ungheria ne andrebbero 1.300, la quota più bassa. In un Paese con una popolazione di quasi dieci milioni di abitanti, dove sono registrati appena 21.000 residenti di origini extraeuropee. Il governo concede 15 ingressi al giorno, a gente che in media si ferma nel Paese al massimo per una settimana, diretta in Germania o in Scandinavia. Il trauma dell'estate 2015, quando la stazione Kelety di Budapest si riempì di quasi 400.000 mila persone in transito sulla rotta balcanica ma dirette altrove, non può essere l'unica spiegazione per questa sfida all'Europa. Un referendum su un accordo nato morto, dall'esito scontato, che rischia anche di non raggiungere il quorum.«Facciamo votare sui migranti un popolo che non sa neppure come è fatto un migrante». Ride amaro, il professor Zoltan Kiszelly, considerato il più importante politologo del Paese. Sul tavolo del suo ufficio c'è una copia del quotidiano Magyar Hirlap , controllato dal governo come quasi tutti gli altri giornali. L'editoriale evoca «la punizione» di Trianon, il trattato che nel 1920 tolse all'Ungheria due terzi del suo territorio. «Evidentemente non bastava - prosegue l'articolo - ora ci vogliono mettere al collo il cappio dei migranti». Kiszelly si stringe nelle spalle. Al populismo di governo, dice, serve una buona dose di isteria, che viene inoculata in ogni modo. «Orbán gioca per diventare il capo del blocco dei Paesi dell'Est. Fare la voce sempre più grossa contro l'Europa è una mossa che paga sempre».L'appuntamento è in Szell Kalman, tra la vecchia Buda e i quartieri residenziali. Alcuni militanti del partito «Insieme» parlano al megafono invitando all'astensione. La piazza è vuota. L'opposizione non esiste. Si vedono solo i manifesti ironici del «Partito dei cani a due code», un gruppo satirico che fa il verso alla campagna governativa. «Lo sapete che c'è una guerra in Siria?» Agoston Mráz, fondatore del think tank Nezopont, vicino a Fidesz, il partito al potere, si presenta carico di fogli con diagrammi e grafici. «Lui vuole una nazione ancora più coesa e omogenea. Il referendum gli permette di allargare la sua base, perché voteranno no anche elettori di sinistra e quelli dell'estrema destra di Jobbik». Arriva anche Erno Simon, il responsabile ungherese dell'Unhcr, l'agenzia delle Nazioni Unite per i rifugiati. È appena tornato dal confine. «Orbán soffia sulla paura, sul sospetto, persino sull'odio, per trarne un vantaggio personale. Ma una volta che apri il vaso di Pandora, è difficile richiuderlo». Nel centro di Budapest non c'è traccia della propaganda del governo. Il perimetro delimitato dal percorso dei bus turistici è sacro, prima gli affari. Ma appena fuori è tutto un florilegio di messaggi che accusano l'Europa di voler costringere l'Ungheria «ad accogliere un branco di stupratori». Due giorni fa, racconta Ameer Raki mentre chiude a doppia mandata il negozio, sua moglie è stata affiancata al semaforo da un motociclista mentre era in bicicletta. L'ha guardata. Le ha detto torna nel deserto, sgualdrina. Poi è ripartito.© RIPRODUZIONE RISERVATAnullIl premier soffia sulla paura. Ma una volta aperto il vaso di Pandora è difficile richiuderloLOAD-DATE: October 2, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

20 of 50 DOCUMENTSCorriere della Sera (Italy)29 settembre 2016 giovedì  MILANO EdizioneLa fragilità delle scuoleSECTION: CRONACA DI MILANO; Pag. 7LENGTH: 272 paroleHIGHLIGHT: Gli interventi Il Comune stanzierà 80 milioni per demolizioni, ricostruzioni e manutenzione Aperti 60 cantieriEppure gli investimenti ci sono stati. Nell'era Pisapia le risorse per rimettere in sesto gli edifici scolastici hanno raggiunto cifre record: 206 milioni di euro a cui si aggiungono 6 milioni per gli arredi e l'abbattimento delle barriere architettoniche.  Di cui 75 milioni solo nell'ultimo anno. Si tratta dell'investimento più importante da qui a 20 anni. Evidentemente non è sufficiente, perché il patrimonio degli edifici scolastici soffre di decenni di incuria. Per questo motivo il sindaco Sala e l'assessore ai Lavori pubblici, Gabriele Rabaiotti, hanno deciso di inserire nuove risorse nel piano triennale delle opere per una cifra di oltre 80 milioni. Le opere più importanti riguardano le demolizioni e le ricostruzioni: l'elementare di via Brocchi, la media Cardarelli di via Strozzi, l'elementare di via Viscontini. Verranno ricostruite in legno; con il metodo tradizionale la scuola di via Pisa, l'elementare di via Magreglio e la media di via Hermada. In genere i lavori riguardano, oltre alla manutenzione ordinaria, opere di bonifica (amianto), messa in sicurezza e adeguamenti normativi. Al momento ci sono una sessantina di cantieri aperti in altrettante scuole. Mediamente si interviene in oltre 100 scuole all'anno solo per la manutenzione straordinaria, mentre gli interventi di piccola manutenzione ordinaria (lavandini, piccole incrostazioni) sono circa 6-7mila l'anno. Progetti finanziati ci sono anche nell'ambito del bilancio partecipato. Sono stati ultimati i lavori per l'abbattimento delle barriere architettoniche per ipoudenti e ipovedenti nell'istituto comprensivo Cavalieri.© RIPRODUZIONE RISERVATALOAD-DATE: September 29, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

21 of 50 DOCUMENTSCorriere della Sera (Italy)27 settembre 2016 martedì  NAZIONALE EdizioneCalvi: i tempi dilatati e la scheda a favore del Sì sono spie di debolezza; L'intervistaBYLINE: Daria GorodiskySECTION: POLITICA; Pag. 2LENGTH: 492 paroleHIGHLIGHT: «Il nuovo Senato è un mostro istituzionale»ROMA «Finalmente si è decisa la data del referendum. Si era partiti con ottobre e siamo arrivati a dicembre. Evidentemente è stato necessario guadagnare tempo per provare a recuperare una situazione non favorevole alla presidenza del Consiglio». Guido Calvi, avvocato, giurista, docente universitario, è stato in Parlamento dal 1996 al 2008 come rappresentante Pds, Ds e Pd; dal 2010 al 2014 è stato componente non togato del Csm. E il 5 settembre Massimo D'Alema lo ha chiamato a presiedere il Comitato per il No alla riforma costituzionale.Vede qualche connessione fra il balletto per la data della consultazione e la decisione della Corte Costituzionale di rinviare l'udienza sulla legittimità dell'Italicum, che era prevista per il 4 ottobre?«La decisione della Consulta è stata assolutamente corretta, saggia e apprezzabile: stabilisce un rapporto diretto fra revisione costituzionale e modifica della legge elettorale. Il che era evidente, anche se qualcuno voleva tenere divise le due cose. Anzi, la riforma del sistema di voto è un'aggravante di quella della Carta».In che senso?«Con la presunta cancellazione del Senato, l'unica Camera abilitata a dare fiducia al governo avrebbe un premio di maggioranza sproporzionato rispetto a quanto otterrebbe in un possibile ballottaggio. Con il 20% dei consensi, si prenderebbe il 54% dei deputati. Neppure la legge "truffa" di De Gasperi si era spinta a tanto: assegnava un premio soltanto a chi superava il 50% dei voti».La data c'è, ma resta sotto tiro il quesito che i cittadini troveranno sulla scheda: una formula differente da tutte le precedenti. Per il senatore di Gal Gaetano Quagliariello è «da regime sudamericano».«Non mi piacciono le asserzioni eccessive. Certo, credo che il testo sia profondamente segnato da un favore al Sì. Ma sono piccole spie di debolezza e difficoltà del fronte del Sì: se fossero sicuri di vincere non ne avrebbero bisogno. E, comunque, la formulazione non avrà influenza, perché chi andrà alle urne saprà già come votare».Lei ha dichiarato di voler restare fuori dalle beghe del Pd. La sua «investitura» da parte di D'Alema non significa appartenenza a un'area?«So che esiste un risvolto politico, ma saranno i politici a fare le loro battaglie. Il mio modello è il manifesto dei 56 costituzionalisti italiani che esprimono riserve equilibrate e molto serie a questa revisione costituzionale. Perché il Senato potrebbe bloccare il meccanismo legislativo, servirebbero 8 procedimenti per una legge e si aprirebbe la via a continui ricorsi. Il "nuovo" Senato sarebbe un mostro istituzionale formato da consiglieri regionali, sindaci ed ex senatori a vita. Non si sa su che dovrebbe decidere, ma certamente non su problemi del territorio, visto che non avrebbe competenza nella valutazione del Bilancio. Inoltre, una Camera, un solo partito di maggioranza, una sola maggioranza e un solo leader non sarebbero un bene per la nostra democrazia».© RIPRODUZIONE RISERVATALOAD-DATE: September 27, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

22 of 50 DOCUMENTSCorriere della Sera (Italy)26 settembre 2016 lunedì  NAZIONALE EdizioneIl tocco leggero e gentile di Woody per l'omaggio ai film di una volta; Il film del Mereghetti Café SocietyBYLINE: Paolo MereghettiSECTION: SPETTACOLI; Pag. 38LENGTH: 752 paroleHIGHLIGHT: Allen è riuscito a costruire una trama quasi come un libro d'antan con le libertà che solo un romanzo può concedersiCoinvolgente la malinconica riflessione del regista sui tormenti dell'amoreGli anni evidentemente portano bene. A ottanta suonati, Woody Allen è ancora capace di regalarci un'opera deliziosa e intelligente come questo Café Society , acidulo omaggio al mondo del cinema di una volta e insieme malinconica riflessione sui tormenti d'amore, tenuti insieme dal suo solito sferzante umorismo. Certo, l'età gli impedisce di essere ancora il protagonista fisico dei suoi film (questa volta è Jesse Eisenberg che interpreta il suo alter ego), ma che sia sempre e solo sua l'anima che vivifica il film è incontestabile. Oltre al fatto che la voce fuori campo che ogni tanto spiega e commenta i fatti, nell'edizione originale è proprio quella di Woody Allen (doppiata nella versione italiana da Leo Gullotta).E la presenza di questa voce «narrante» permette di sottolineare la prima caratteristica del film, quella di essere costruito in maniera romanzesca, quasi come un libro d'antan, con le libertà che solo un romanzo può concedersi (salti temporali, pause descrittive, improvvisi cambi di prospettiva, arresti su un carattere o un personaggio «minore») che appunto solo l'esistenza di un narratore onnisciente può permettersi di legare e tenere insieme, mentre lo spettatore si fa affascinare dal flusso del racconto. Storia che comincia a metà degli anni Trenta, a Brooklyn, dove Bobby Dorfman (Eisenberg, appunto) vuole liberarsi dall'atmosfera soffocante della famiglia - la tipica famiglia ebrea che Allen ha raccontato e su cui ha ironizzato tante volte: madre brontolona, padre rassegnato, fratello «disinvolto», sorella sposata a un militante comunista - per fuggire dal negozio di barbiere del padre. Così si presenta a Hollywood, dove lo zio Phil (Carell) è l'agente di molte star. Farsi ricevere non sarà facilissimo ma una volta ammesso alla sua presenza, per Bobby si aprono le porte di un mondo dorato e affascinante, in cui avrà come guida la bella Vonnie (Kristen Stewart), la deliziosa segretaria dello zio. Con lei scoprirà la città, andrà naturalmente al cinema (l'unico elemento che permette di collocare cronologicamente il film: vedono La signora in rosso con Barbara Stanwyck del 1935, e La donna del giorno con Spencer Tracy e Jean Harlow del 1936) e inevitabilmente cadrà prigioniero del suo fascino un po' malinconico. Perché Vonnie ha un amante segreto, naturalmente sposato, che promette di divorziare ma non trova mai il coraggio di farlo. Così, tra una festa insieme a star e vip e un maldestro tentativo di sesso mercenario, Bobby riesce anche a dichiarare il suo amore a Vonnie, che forse accetterebbe la sua proposta di tornare nella più tranquilla e protettiva New York, se non fosse per un malaugurato autografo di Rodolfo Valentino che svelerà al ragazzo i segreti della sua amata. E che lo rimanderà solo sull'altra costa d'America.Dove naturalmente il «romanzo» continua, con le attività non proprio impeccabili del fratello maggiore di Bobby, Ben (Corey Stoll), con il night che lui gli affida da dirigere, con il fortunato incontro con Veronica (Blake Lively) e con un'altra vita e un altro amore da inseguire.Questa materia così romanzesca e appassionante permette al regista di legare insieme due dei temi su cui più ha ragionato e sceneggiato: da una parte, la diffidenza verso il mondo del cinema di Hollywood, di cui non condivide arrivismo, superficialità e falsi sorrisi (pur amando, e molto, i film che riusciva a fare) e, dall'altra parte, l'«inevitabile» malinconia che si accompagna all'amore, la cui ricerca finisce spesso per trasformarsi in una felicità claudicante, mai davvero piena e goduta. E che prende la forma di quel velo di tristezza, a volte più forte a volte più esile, che la regia fa leggere sui volti di Eisenberg e della Stewart mentre la fotografia «dorata» di Vittorio Storaro (per la prima volta chiamato da Allen per un suo film) ne accentua l'effetto per contrasto. Affidando alla (commovente) dissolvenza incrociata tra i volti dei due protagonisti che chiude il film di suggellare la storia con la dolcezza e la tenerezza che spesso hanno caratterizzato i suoi eroi.Certo, il film non affronta temi inediti e nel passato del regista ci sono titoli che hanno già trattato questi argomenti, ma qui lo fa con una leggerezza e una gentilezza di tocco affascinanti e coinvolgenti, capaci di trasmettere allo spettatore quella particolare sensazione «alleniana» che ti permette di uscire dal film felice e pacificato. Con l'intelligenza e con il cinema.© RIPRODUZIONE RISERVATAda evitare interessante da non perdere capolavoroLOAD-DATE: September 26, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

23 of 50 DOCUMENTSCorriere della Sera (Italy)22 settembre 2016 giovedì  BRESCIA EdizioneAbusi su minore in canonica il teste conferma dal giudice; L'inchiestaBYLINE: Mara RodellaSECTION: CRONACA DI BRESCIA; Pag. 5LENGTH: 560 paroleHIGHLIGHT: Il ragazzino ha ricostruito i rapporti con il sacerdote camunoNon si è tirato indietro. E a fatica (evidentemente provato) ha ripercorso e ribadito punto per punto la sua versione. Confermando anche davanti al gip Giovanni Pagliuca le accuse a quel sacerdote che, invece di aiutarlo ad affrontare il suo percorso spirituale di catechesi indispensabile per conseguire il battesimo, avrebbe ripetutamente abusato di lui: la ricostruzione delle presunte violenze sessuali a carico di don Angelo Blanchetti, adesso, sono state cristallizzate anche in sede di incidente probatorio. Quindi, fonte di prova utilizzabile a tutti gli effetti nel corso di un eventuale processo. Parroco di Corna di Darfo e di Bessimo, 55 anni, il prete è finito agli arresti domiciliari su ordinanza del gip il 14 giugno scorso con la pesantissima accusa di violenza sessuale su minore: un ragazzino che ha compiuto 14 anni due mesi prima, in aprile. E che ha trovato il coraggio di confidarsi e raccontare tutto a un pastore milanese prima che agli inquirenti bresciani coordinati in fase di indagine dal sostituto procuratore Ambrogio Cassiani. Stando al suo racconto il minore avrebbe subito addirittura per un paio di anni: da gennaio 2015 fino al 31 maggio scorso. Violenze che si sarebbero consumate nella piccola cucina di don Angelo: almeno due rapporti intimi al mese, ha detto il ragazzino. Una ricostruzione avvalorata peraltro dai riscontri recuperati dagli investigatori: la coperta imbottita che a detta della presunta vittima il sacerdote era solito adagiare per terra (sotto sequestro ne è finita una identica a quella descritta dal 14enne), ma anche le confezioni di preservativi recuperati in cassaforte così come le creme lubrificanti.«Se parli guarda che finisci all'inferno», altro che battesimo, avrebbe intimato don Angelo al minore. Ma lui non ci sta e rigetta le accuse: «Non c'entro nulla con questa storia» ha detto il parroco, dicendosi «tranquillo» anche in relazione al sequestro del suo computer da parte dei carabinieri.Il ragazzino non sarebbe peraltro l'unica vittima. Nel corso dell'inchiesta è emerso un «super testimone» che nero su bianco, nella pagina virtuale del suo profilo, ha raccontato la sua storia. Precisando di essere «ancora in cura, da anni» per quanto vissuto: «Ne avevo nove quando ho subito gli abusi, adesso ne ho 35». Nome e cognome, lo ha scritto su Facebook un ragazzo camuno, una volta scoppiato il caso. Dopo tanto tempo, convocato in caserma, ha ricostruito a sua volta i presunti abusi da parte di don Angelo (che all'epoca aveva 29 anni ed era viceparroco ad Artogne) ripercorrendo con estrema fatica e dolore il suo passato. Ai militari ha raccontato peraltro di averli in un certo senso «rimossi», quegli abusi. Fino al momento in cui, in concomitanza con un episodio che gli avrebbe causato un forte choc, ci ha fatto i conti. In maniera molto nitida. E identico, pur a oltre 20 anni di distanza, sarebbe il modus operandi del sacerdote: «Mi faceva sdraiare su una coperta imbottita nel suo ufficio...» ha raccontato anche il 35enne. Troppo precisa nei dettagli (oltre che emotivamente partecipata) la sua ricostruzione - secondo gli inquirenti - perché si tratti di suggestione. Di queste violenze don Angelo Blanchetti non potrebbe essere accusato: 26 anni dopo il reato è ampiamente prescritto. Ma resta un ragazzino di 14 anni, che conferma gli abusi sessuali.© RIPRODUZIONE RISERVATALOAD-DATE: September 22, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

24 of 50 DOCUMENTSCorriere della Sera (Italy)22 settembre 2016 giovedì  NAZIONALE EdizioneDisagio psicologico, una bussola per orientarsi. Tutti; Il libro di Enrico Smeraldi edito da Imprimatur e un incontro domani a MilanoBYLINE: Cesare RiminiSECTION: CULTURA; Pag. 45LENGTH: 491 paroleS ulla copertina c'è l'intenso, malinconico ritratto che Vincent van Gogh fece al suo psichiatra Paul-Ferdinand Gachet che scrisse Étude sur la mélanconie .Il libro, uscito in questi giorni, Brevi lezioni di psichiatria è un colto manuale. Lo ha scritto Enrico Smeraldi, professore ordinario di Psichiatria all'Università Vita-Salute San Raffaele di Milano (lo ha pubblicato la casa editrice Imprimatur, pagine 120, e 12). Smeraldi non si rivolge evidentemente agli specialisti. Vuole parlare alla gente di fatti e luoghi della mente; alla gente, tutta, che cerca di conoscere la fonte dei propri problemi e delle proprie sofferenze, che cerca di individuare la radice profonda del proprio male con l'aiuto della psichiatria.Smeraldi vorrebbe sottrarre alla psichiatria quel pregiudizio, quella paura, persino quel rancore, ma anche quella approssimazione, in definitiva quell'alone che sempre l'accompagna. Vuole evitare che la diagnosi psichiatrica venga a trasformarsi, come spesso avviene, in un marchio, in una macchia per il paziente, ossia in una etichetta a connotazione negativa che determina un processo di discriminazione sociale. Il malato diventa anche nell'ambiente in cui lavora un «matto».Il libro si occupa in particolare della depressione, del disturbo bipolare, della schizofrenia, dei disturbi d'ansia...È giusto raccontare un aneddoto di ieri quando, in una conversazione tra giudici e avvocati, ci fu la fatale citazione del piccolo manuale.Nelle aule dove ci si occupa dei contrasti nella vita familiare, tra persone coniugate o conviventi, con figli o senza figli, ricche o povere, molto spesso si affaccia nella vita di coppia il profilo della malattia, del disturbo mentale, che può essere curato, ma che richiede l'intervento giusto dello psicologo o dello psichiatra. E non sfugge nemmeno che forse, una volta, questi disturbi e queste malattie erano più nascoste e che al giorno d'oggi, per fortuna, appaiono più nitide.Insomma dalla conversazione in udienza, dalla riflessione, è apparso chiaro che le Brevi lezioni di psichiatria possono essere una utile traccia non solo per chi si sente psicologicamente a disagio, ma anche per chi, giudice o avvocato, deve guardare con attenzione i disturbi e le malattie descritte nei luoghi della mente. Senza dimenticare mai che il successo della cura deriva dalla voglia di essere curato di uno o di entrambi i protagonisti del processo.I bambini poi sono i primi che non vanno trascurati.Domani pomeriggio, dalle 15 alle 18, si terrà nella Sala di rappresentanza dell'Università degli Studi di Milano una tavola rotonda organizzata dalla Società Italiana di Pediatria dal titolo «I diritti del bambino - Oggi in Italia». Parteciperanno pediatri, ma anche giuristi. Coordineranno gli interventi Ferruccio de Bortoli e Fabio Sereni. Si ricorderà certo che la salute del bambino si cura anche curando i genitori, soprattutto se hanno turbamenti psichici.© RIPRODUZIONE RISERVATALOAD-DATE: September 22, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

25 of 50 DOCUMENTSCorriere della Sera (Italy)16 settembre 2016 venerdì  ROMA Edizione«Cittadini, siate i primi a cambiare: usate la bici»BYLINE: M. R. S.SECTION: CRONACA DI ROMA; Pag. 2LENGTH: 437 paroleHIGHLIGHT: Il post di Severini, ex marito di Raggi, e l'ironia del web: scusa, ma la mamma con l'artrosi la metto sul sellino?«E se piove come fai con la bici? Uguale, ci si copre e si va. E se hai un bambino? Uguale, lo copri e vai. Macchine in doppia fila, parcheggiate sugli scivoli, in divieto di sosta. Non pretendete il cambiamento se prima non cambiate le vostre abitudini». Il marito di Virginia Raggi, Andrea Severini, sceglie un giorno di pioggia e caos per invitare i romani a cambiare. E lo fa con un post sulla sua pagina Facebook, successivo al post (condiviso) dalla pagina di Beppe Grillo dal titolo «Virginia non si tocca». Evidentemente, però, a qualcuno che ha trascorso la complicata mattina di ieri nel traffico il post non va giù: «E se come me hai una mamma di 77 anni con l'artrosi? La carico sul sellino e via!», è il commento ironico.Regista radiofonico, 43 anni, bikers militante, il padre del bambino della sindaca sostiene e promuove in tutti i modi l'attività della ex-moglie, con cui condivide da sempre la passione politica nel M5S. Qualche giorno fa si è unito alle proteste della stessa Raggi contro i giornalisti, colpevoli, a suo dire, di assediare la sua abitazione privata, chiedendo «di fare scudo per la sindaca ed i portavoce».«Fate funzionare i mezzi pubblici ragazzi, non facciamo altre speculazioni, che nessuno usa le ciclabili, tranne la domenica», commenta Federica T, sulla pagina Fb di Severini. «Mio figlio ogni mattina va a scuola con un trolley che pesa 40kg...con tutta la buona volontà in bicicletta non ci si può andare neanche quando splende il sole», commenta, Francesca D. «E come no! E se come me hai artrosi ed osteoporosi...è uguale...me la carico...qui c'è qualcosa da rivedere», precisa ironicamente Alessandra P.Paola fa una domanda: «Andrea Severini, posso chiederti dove lavori e a quale distanza da casa? Ogni mattina vai a lavorare in bici? Grazie...». Sandro commenta: «Mi sembra troppo facile un ragionamento simile. Se vuoi cambiare la coscienza degli esseri umani credo che non bastino le tue belle idee. Non so se abiti ancora da queste parti ma vai sulla Casal del marmo e ne riparliamo. L'egoismo di mamme e papà provocano tutti i giorni il caos al traffico. Come dice un detto... hai voluto la bicicletta ... Peccato che a rimetterci siamo solo e sempre noi Popolo Sovrano». Ma a lui Severini risponde: «Io ogni mattino faccio la Casal del Marmo».Non mancano ovviamente le reazioni positive al post di Andrea Severini, in tanti plaudono all'invito ai romani di abbandonare la macchina o il motorino e muoversi in bicicletta. «Bravo Andrea, ci vanno persino al bagno e poi con due gocce di pioggia prendono la macchina, intasando ulteriormente la città».© RIPRODUZIONE RISERVATALOAD-DATE: September 16, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

26 of 50 DOCUMENTSCorriere della Sera (Italy)12 settembre 2016 lunedì  MILANO EdizioneRisveglio dopo 40 minuti col cuore fermo «La bimba ci sorprende: tornerà a vivere»; La storiaBYLINE: Simona RavizzaSECTION: CRONACA DI MILANO; Pag. 4LENGTH: 838 paroleHIGHLIGHT: La piccola caduta nel Naviglio sarà dimessa dalla De Marchi. I medici: caso rarissimo, c'è speranzaI medici che non si sono mai arresi, venti giorni di ricovero e la voglia di tornare a vivere che evidentemente Marta, a soli sette mesi, non ha mai perso: eppure nelle sue condizioni cliniche a nessun bambino di fatto la medicina dà qualche probabilità di salvarsi. Otto minuti trascorsi sott'acqua, a temperature tiepide (mentre per proteggere il cervello sono meglio le acque ghiacciate invernali). I polmoni inondati, con la morte per soffocamento data per certa. Oltre quaranta minuti col cuore fermo, un tempo infinito scandito dai tentativi di rianimazione che di solito dopo mezz'ora vengono considerati oltre ogni limite. L'assenza completa di battito cardiaco. Nella stessa situazione - dicono tristemente le statistiche della letteratura scientifica - il 90% dei bimbi muore subito, per l'altro 10% i danni cerebrali previsti sono molto gravi. Ma nella storia di Marta c'è un evento che fa sperare in un esito diverso: grazie all'intervento immediato di un medico esperto, lì per caso, ci si augura tutt'altra evoluzione rispetto a quella illustrata dalle riviste scientifiche. Quel 23 agosto, nella giornata di sole lungo il Naviglio Grande, Stefano D'Amico, 41 anni, rianimatore all'ospedale di Legnano che alle 5 e mezzo di pomeriggio è di passaggio a Bernate Ticino per fare jogging, non pensa a nient'altro che a farle tornare a battere il cuore, dopo essersi tuffato per ripescarla: Marta, seduta sul seggiolino della bicicletta, è caduta in acqua, probabilmente per colpa di un moscerino nell'occhio che ha fatto perdere l'equilibrio alla mamma, lì in un punto lungo l'alzaia dove non c'è nessun riparo tra la strada e il Naviglio.Massaggio cardiaco e respirazione bocca a bocca. Senza sosta. Senza nessun tentennamento. Nell'attesa dell'ambulanza che sembra non arrivare mai. Lo stesso fanno i soccorritori del 118 una volta arrivati sul posto. La somministrazione di adrenalina e la volontà di non mollare. Poi la corsa al Pronto soccorso. E ora, dopo averla curata insieme al suo team per venti giorni, un altro rianimatore, Edoardo Calderini, alla guida della Terapia intensiva pediatrica della clinica De Marchi (Policlinico), firmerà le dimissioni per l'uscita dall'ospedale della bimba. Attesa in settimana.Inutile giraci intorno: l'aspetta una strada ancora lunga, con mesi di riabilitazione a Bosisio Parini. Ma è tornato l'ottimismo. Anche se l'entità dei danni cerebrali non è ancora prevedibile, ci sono i primi segnali positivi per coltivare una speranza che ha del miracoloso. Adesso Marta è in una culla senza più nessun tubo infilato in gola per permetterle di respirare. La sedazione, con i farmaci che l'hanno tenuta in coma per i primi giorni, è sospesa. Gli occhi sono aperti e riescono a seguire gli spostamenti dell'orsacchiotto che le viene mostrato dalla mamma. I movimenti delle gambe e delle braccia sono ancora poco coordinati, ma ci sono. Ogni giorno, soprattutto, c'è un piccolo passo avanti: lo sguardo che s'aggancia, i riflessi ai colpi di tosse che iniziano a comparire, la deglutizione ancora faticosa ma in miglioramento. «Le indagini radiologiche eseguite sul cervello non mostrano quelle immagini tremende che noi medici all'inizio ci immaginavamo - spiega Calderini -. Sorprendentemente adesso abbiamo la speranza che Marta possa riprendersi, anche se è difficile dire fino a dove potrà arrivare».Il cuore fermo, i polmoni pieni d'acqua, gli esami del fegato e dei reni tutti sballati sono un ricordo. Le sue prime ore in ospedale possono essere ripercorse con sollievo: il corpo che viene riscaldato piano piano nella consapevolezza che l'ipotermia serve a proteggere i centri nervosi, la temperatura poi che con l'aiuto di una macchina viene mantenuta costantemente sotto i 36 gradi, il coma farmacologico per permettere al cervello di riposarsi. «Oltre ai possibili danni neurologici, in casi simili bisogna fronteggiare i problemi respiratori - osserva Calderini -. L'inalazione ingente di acqua contaminata da germi di tutti i tipi provoca infezioni che richiedono supporti ventilatori artificiali per molti giorni. Bisogna ricorrere a terapie antibiotiche con l'associazione di più farmaci e prepararsi a possibili gravi crisi respiratorie. Gli interventi dei medici sono, poi, mirati a riequilibrare il funzionamento del fegato e dei reni. Va garantita anche l'alimentazione artificiale». Laura Chiappa, direttore sanitario del Policlinico, commenta: «È un successo che ci rende ancora una volta orgogliosi della nostra équipe della Terapia intensiva, in grado di prendersi cura dei bimbi con interventi all'avanguardia dal grembo della mamma fino ai 18 anni».Stefano D'Amico, il soccorritore che ha prestato le prime cure a Marta, è consapevole d'avere affrontato una situazione limite: «Il nostro compito è di cercare di contenere i danni, per cui mi domando sempre che esito può avere un mio intervento - ammette -. Eppure in quel momento non ho pensato ai possibili danni cerebrali, ma solo a salvarla. E non me ne pento».sravizza@corriere.it© RIPRODUZIONE RISERVATALOAD-DATE: September 12, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

27 of 50 DOCUMENTSCorriere della Sera (Italy)10 settembre 2016 sabato  NAZIONALE EdizioneE Raggi chiese aiuto ai pm Così Muraro interferì su Ama; Le indaginiBYLINE: Fiorenza SarzaniniSECTION: POLITICA; Pag. 10LENGTH: 759 paroleHIGHLIGHT: L'incontro per verifiche su De Dominicis. Inchiesta su Vignaroli La lettera A fine luglio la titolare dell'Ambiente sollecitò all'azienda l'uso degli impianti di CerroniROMA Prima di revocare la nomina del nuovo assessore al Bilancio Raffaele De Dominicis, la sindaca si è consultata con il vertice della Procura di Roma. Procedura inusuale, soprattutto perché era stata proprio lei - nel videomessaggio di mercoledì - a prendere le distanze da «magistrati e giornali». Invece, di fronte a una situazione giudiziaria che appare sempre più critica per l'assessore Paola Muraro, due giorni fa Virginia Raggi è entrata a piazzale Clodio per incontrare il capo dell'ufficio Giuseppe Pignatone e conoscere la posizione processuale dell'ex procuratore generale della corte dei conti che aveva scelto al posto di Marcello Minenna. Nuovi sviluppi giudiziari sono imminenti, la commissione d'inchiesta Ecomafie ha aperto un procedimento formale contro il parlamentare dei 5 Stelle Stefano Vignaroli per gli incontri segreti avuti alla fine di giugno per imporre all'Ama di utilizzare gli impianti del ras dei rifiuti Manlio Cerroni, nonostante fossero stati interdetti già da tempo. E anche adesso Muraro rischia la contestazione di nuove ipotesi di reato.Il faccia a faccia Quanto il clima sia teso lo dimostra quel che accade giovedì. Qualcuno avvisa il Campidoglio che De Dominicis sarebbe stato iscritto nel registro degli indagati per abuso d'ufficio. L'interessato a quanto pare nega, forse lo ignora. La sera precedente Raggi ha ratificato la sua nomina con un'ordinanza, capisce che una nuova tegola potrebbe determinare la fine della sua giunta. E così, di fronte alla mancanza di conferme, decide di andare personalmente a piazzale Clodio. Le viene spiegato che non è lei a poter chiedere la posizione processuale di un'altra persona in base all'articolo 335. Le viene confermata soltanto l'esistenza di un fascicolo che non è più coperto dal segreto istruttorio. Si tratta di una denuncia contro De Dominicis presentata dal suo vice Guido Patti per cui era stata chiesta l'archiviazione. Il giudice l'ha negata ed è scattata l'iscrizione. Quanto basta alla sindaca per decidere di revocare il provvedimento che lei stessa aveva firmato - evidentemente senza svolgere verifiche - appena 24 ore prima. Anche se questo la espone a nuove critiche e interrogativi da parte di numerosi esponenti del Movimento: perché De Dominicis esce e Muraro rimane, nonostante dal punto di vista formale siano nella stessa situazione giudiziaria?Il caso VignaroliA questa domanda dovrà probabilmente dare risposta la prossima settimana, quando le indagini avviate entreranno in una fase cruciale. La commissione Ecomafia guidata da Alessandro Bratti, Pd, ha inviato una lettera alla presidenza della Camera per conoscere la procedura di convocazione in audizione di Stefano Vignaroli. Sul suo conto è stata infatti avviata un'istruttoria per almeno due incontri segreti - avvenuti alla fine di giugno con il presidente di Ama Daniele Fortini, i rappresentanti della Colari (che gestisce gli impianti di Cerroni) e Muraro, nonostante questa non si fosse ancora insediata come assessore all'Ambiente - proprio per imporre alla municipalizzata di utilizzare proprio il tritovagliatore di Cerroni. L'imbarazzo istituzionale è evidente visto che Vignaroli è vicepresidente di Ecomafia, ma anche perché non si capisce a che titolo abbia partecipato agli incontri. E anche Muraro dovrà spiegare come mai - prima di entrare in Campidoglio - era già così determinata a favorire la Colari.La lettera di MuraroAgli atti dell'inchiesta c'è la lettera che il 26 luglio scorso, poco dopo essere stata nominata assessore, Muraro ha inviato a Fortini reiterando la richiesta. Il rifiuto era scontato, visto che esiste un'interdittiva antimafia sull'impianto. Ma questo evidentemente non ha fatto recedere l'assessore e alla fine Fortini ha deciso di dimettersi. Il sospetto dei magistrati è che ci fosse un patto tra Muraro e Cerroni per favorirlo e adesso si sta cercando l'eventuale contropartita. Sono stati acquisti gli atti compiuti in Ama nel ruolo di consulente, anche se a leggere gli incartamenti sembra che Muraro fosse stata equiparata a un dirigente e questo potrebbe far scattare nuove contestazioni nei suoi confronti. Anche tenendo conto che era la collaboratrice più fidata di Giovanni Fiscon, l'ex direttore generale ora imputato nel processo di «Mafia Capitale» insieme con l'ex presidente Franco Panzironi. Muraro è perito di parte in un altro processo contro Fiscon. I due hanno lo stesso difensore. I carabinieri del Noe sono stati incaricati di scoprire a chi paga tutte queste spese legali.fsarzanini@corriere.it© RIPRODUZIONE RISERVATALOAD-DATE: September 10, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

28 of 50 DOCUMENTSCorriere della Sera (Italy)7 settembre 2016 mercoledì  ROMA EdizioneRaggi in trincea, stallo in CampidoglioBYLINE: Andrea ArzilliSECTION: CRONACA DI ROMA; Pag. 3LENGTH: 481 paroleHIGHLIGHT: Caos in giunta. Le pressioni del direttorio, le tensioni con consiglieri e assessori. E in Comune è tutto fermo Grillo Oggi dovrebbe essere a Roma«Tacere non è mentire». Flavia Marzano, assessore alla Roma Semplice, esce dal Campidoglio versante Avvocatura spiegando la sua posizione sul caso Raggi-Muraro dopo le ammissioni in Commissione Ecomafie che hanno spaccato il M5S inducendo Beppe Grillo a piombare oggi a Roma. Prima un confronto accesissimo tra la sindaca e i consiglieri cinquestelle. Poi, in serata, una contesa tra Raggi e il direttorio che chiedeva la testa di Muraro, del nuovo assessore al Bilancio Raffaele De Dominicis e dei due fidati collaboratori Raffaele Marra e Salvatore Romeo. Col risultato che Raggi ha detto «no» sui primi due e «nì» sui secondi che potrebbero avere un raggio d'azione limitato in Comune: Marra potrebbe finire fuori dal gabinetto della sindaca, Romeo con una sforbiciata in busta paga. Ufficialmente a Palazzo Senatorio si tende a diluire la questione, magari a spalmarla nel tempo fino all'uscita dalla Procura delle carte che spiegano i motivi per cui Muraro è indagata. Evidentemente non bastano le pressioni della base e del direttorio a far cadere la testa dell'assessore all'Ambiente, ma è un fatto che il caso Muraro abbia paralizzato i lavori del Campidoglio: nessuna delibera in vista (oggi solo il passaggio in Commissione Bilancio dei 18 milioni dirottati su Atac) nessuna Assemblea e nessuna capigruppo in calendario. Tutto fermo.In realtà, però, pur blindando Muraro, Raggi sottotraccia si muove per trovare un sostituto all'Ambiente: il rischio che la sindaca rimanga stritolata nella morsa di sfiducia tra consiglieri e direttorio è concreto, meglio preparare un piano B se le cose si mettono davvero male. In più c'è il caso di Paolo Berdini, assessore all'Urbanistica, che è stato quasi accontentato con il ridimensionamento su Marra ma che continua a tenere nel cassetto la lettera di dimissioni.Tutto ciò non cancella la questione etico-politica delle verità taciute da Raggi e Muraro alla base, ma in qualche modo è funzionale ad un compromesso a tempo con i consiglieri cinquestelle, ieri imbufaliti davanti alla sindaca perché tagliati fuori per quasi due mesi dalle scomode verità spuntate in Ecomafie. Tensione al massimo in un confronto molto acceso, durante il quale la maggior parte dei grillini ha chiesto la rimozione coatta di Muraro dalla giunta, come il direttorio qualche ora dopo. «Evidentemente qualche errore di metodo è stato fatto», ha detto Teresa Zotta. Lo scontro è stato durissimo, domato dalla sindaca con la promessa di un impegno diverso, fatto di scelte personali, condivise e, soprattutto, non imposte come successo nei casi Minenna e Raineri. A queste condizioni è saltato fuori un nuovo equilibrio che permette al Campidoglio di rifiatare pur senza uscire dal bunker: bocche cucite e fiducia fino alle carte della Procura e alla prossima Assemblea, gli spartiacque del progetto romano M5S. Oggi un progetto a tempo.© RIPRODUZIONE RISERVATALOAD-DATE: September 7, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

29 of 50 DOCUMENTSCorriere della Sera (Italy)5 settembre 2016 lunedì  NAZIONALE EdizioneVinci avanti agli Us Open Tsurenko k.o. adesso i quarti; TennisBYLINE: Gaia PiccardiSECTION: SPORT; Pag. 41LENGTH: 352 paroleI suoi (primi) 33 anni sembrano non finire mai. La città la elettrizza, il torneo la esalta, squadra che vince (coach Cinà) e ristorante portafortuna di riferimento (Bistrot Milano, specialità pappardelle al telefono) non si cambiano. Nella metropoli che l'anno scorso le allungò la carriera, Roberta Vinci rinasce.  Incerottata, evidentemente stanca, sull'orlo di un ritiro che procrastina più per inerzia che per convinzione, Robertina nostra sbuca nei quarti di finale dell'Open Usa che l'ama - ricambiato - dalla rocambolesca e fantastica vittoria del 2015 su una Serena Williams lanciata verso il Grande Slam, prima che la corsa finisse tra le braccia di Flavia Pennetta, la signora Fognini che oggi siede in tribuna. L'ucraina Tsurenko (n. 99 del mondo) nei quarti non è una formalità: «Sapevo che era fondamentale vincere il primo set. È stato un match duro, molto fisico, con due parziali tirati. Alla fine eravamo un po' provate tutte e due». 7-6, 6-2, per continuare a sognare. Roberta non è a posto fisicamente, a tratti zoppica, si tiene la schiena, è avanti e si fa riprendere da un'avversaria intimorita dal suo carisma newyorkese. Scherzare sull'età è ormai un rito scaramantico post-match: «I miei 33 anni? La stanchezza c'è, inutile negarlo. Ho una certa età ma in campo non voglio mai perdere: ci metto sempre l'anima, anche quando non sono al massimo della forma». L'obiettivo non sono i punti della finale dell'anno scorso da difendere (la Vinci, n. 8 del mondo, è destinata a scendere in classifica da lunedì). Lo scopo della missione a New York è regalarsi un ultimo urrah, fare scorta di applausi per il lungo inverno, chiudere - magari - in bellezza, come fece la Pennetta con la coppa dello Slam in mano. Il prossimo ostacolo si chiama Petra Kvitova, due volte campionessa di Wimbledon, o Angelique Kerber, regina dell'Australian Open e finalista lo scorso luglio all'All England Club, che si sono sfidate nella notte. Nulla è precluso a chi gioca con la leggerezza dell'ultimo volo a planare. «Brutta roba la vecchiaia, ragazzi...». Ma se sembri una ragazzina, Robi.© RIPRODUZIONE RISERVATALOAD-DATE: September 5, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

30 of 50 DOCUMENTSCorriere della Sera (Italy)2 settembre 2016 venerdì  NAZIONALE Edizionele spine del jobs act e il lavoro sfuggente; l'agenda del rientroBYLINE: Dario Di VicoSECTION: IDEE & OPINIONI; Pag. 29LENGTH: 710 paroleHIGHLIGHT: Scenario Il boom dei voucher e il calo delle partite Iva sono segnali dell'incertezza del ciclo economico. Presto saranno messe alla prova le virtù della normativaL a criticità del mercato del lavoro è davanti agli occhi di tutti. Manca però la capacità di affrontare i nodi aperti con un approccio che lasci da parte slide/invettive e invece analizzi dossier per dossier le scelte che hanno funzionato e quelle che no. È un metodo poco praticato dalla società politica italiana ma che può risultare efficace. Prendiamo il caso della cassa integrazione, una sorta di avamposto dell'occupazione. Un punto di osservazione prezioso per capire le tendenze. Si era detto che prima di nuove assunzioni avremmo avuto un riassorbimento dei livelli di Cig, in proporzioni che nessuno però si avventurava a prevedere. Non sembra che le cose siano andate così e i segnali di nuove richieste che arrivano dal settore dell'auto suggeriscono cautela e diffidenza. Il guaio però è che nelle settimane scorse sono circolati studi e tabelle di segno divergente a dimostrazione evidentemente di difficoltà/ritardi a monte, nella registrazione degli input. Vedremo, nell'attesa terremo le dita incrociate perché purtroppo le ristrutturazioni industriali (dolorose) non sembrano finite. Lo stesso metodo pragmatico applicato al dossier Garanzia Giovani ci suggerisce di mettere da parte le polemiche sul bilancio di questa esperienza (personalmente ho molti dubbi): conviene far tesoro di cosa ha rappresentato ovvero una sorta di stress test delle nostre politiche attive del lavoro. Materia nella quale siamo dei neofiti. Per la prima volta (!) è stata creata un'infrastruttura informatica ovvero una rete nazionale alla quale conferire i dati dei giovani in cerca di lavoro. Sono stati registrati più di 1,1 milioni di ragazzi ma ne sono stati accompagnati al lavoro 40 mila. La sproporzione è evidente ma conviene partire da questo dato per migliorare. Abbattere Garanzia Giovani sarebbe un errore e del resto già la Ue ha qualche remora a rifinanziarla perché ci sono stati Paesi che l'hanno usata molto peggio di noi.In autunno partirà anche la prima sperimentazione delle competenze della nuova agenzia nazionale del lavoro (Anpal), l'assegno di ricollocazione. Si tratta di un progetto ambizioso, figlio della cultura della flexsecurity . A settembre sarà messo a punto il modello di procedura e già a novembre dovrebbe fruire dell'assegno un campione di qualche migliaio di disoccupati espulsi dalla produzione. La platea potenzialmente interessata al provvedimento è di un milione di persone e il numero è sufficiente a spiegare l'estrema attenzione di cui ci sarà bisogno nella fase di implementazione. Di progetti ambiziosi impigliatisi nella burocrazia ne conosciamo abbastanza e lo stesso varo dell'Anpal non è sfuggito per lunghi mesi a questa regola cinica e bara. Più controverso si presenta il rendiconto dell'esperienza dei voucher, il cui utilizzo è esploso. Erano stati lanciati per favorire l'emersione di attività non contrattualizzate e invece sono stati abusati anche nei settori più tradizionali per polverizzare le relazioni di lavoro. Si è creata così una contraddizione: il Jobs act si muoveva in direzione della stabilizzazione di rapporti precari e il voucher, sul versante opposto, creava «coriandoli» di lavoro. Come mai? C'è chi sostiene che questa divaricazione si è prodotta perché il mercato comunque chiede flessibilità e il Jobs act fornisce una sola risposta, rigida e generosamente finanziata dalla fiscalità generale. I tecnici del governo replicano che il jobs act si è scontrato con l'incertezza del ciclo economico e anche il boom del voucher si spiega con un aumento dell'incertezza e della sfiducia da parte delle imprese. Insomma non è questione di strumentazione poco adatta ma di scarsa quantità della ripresa. E la riprova verrebbe dai flussi delle partite Iva: sono in calo le nuove aperture e in crescita le chiusure. Non c'è stato, dunque, neanche un ipotetico travaso dal lavoro dipendente al finto-autonomo, bensì un ristagno complessivo. È chiaro che in questo scenario - che presenta molti caveat - si avvicina per il jobs act la più impegnativa delle prove: nel 2016 gli incentivi sono stati ridotti al 40%, con la prossima legge di Stabilità saranno azzerati. Ce la farà la riforma più famosa del governo Renzi ad attestare sul campo le proprie indiscutibili virtù?© RIPRODUZIONE RISERVATALOAD-DATE: September 2, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

31 of 50 DOCUMENTSCorriere della Sera (Italy)30 agosto 2016 martedì  NAZIONALE EdizioneLe inchieste: dai fondi usati per altre opere ai nove progetti di una stessa dittaBYLINE: Ilaria SacchettoniSECTION: CRONACHE; Pag. 2.3LENGTH: 1102 paroleHIGHLIGHT: Crollate Torre civica e chiese dichiarate a norma Le carte riservate sui lavori eseguiti nei paesi del sisma e i certificati di chi ha fatto i collaudi su edifici pubblici Gli «ancoraggi» dichiarati e mai fatti Il fascicolo aperto da Cantone sul vice-sindaco di Amatrice che curò vari interventiDALLE NOSTRE INVIATERIETI C'è un documento riservato che dimostra le irregolarità compiute nella ristrutturazione degli edifici pubblici di Amatrice e Accumoli dopo il sisma del 1997 dell'Umbria. È la relazione dell'ente attuatore su 21 appalti assegnati per la messa a norma degli stabili. E svela nei dettagli anche alcuni casi clamorosi, come quello della Torre Civica di Accumoli, dove il geometra dei lavori è il vicesindaco di Amatrice Gianluca Carloni, che ha curato decine di interventi e su cui ha già aperto un fascicolo anche l'Anac di Raffaele Cantone. E quello della caserma dei carabinieri, crollata per il terremoto. Ma anche le procedure seguite per numerose chiese e complessi parrocchiali.Il rapporto sui 2 milioni di euroSi tratta di 2 milioni e 300 mila euro, soldi pubblici che si aggiungono agli altri 4 milioni spesi dopo il 2009. Il dossier elenca i soldi stanziati, gli interventi effettuati, il nome dei progettisti, le ditte incaricate. Indica anche l'effettuazione dei collaudi per la convalida di quanto era stato fatto. Interventi per una spesa ingente, che evidentemente non erano stati svolti adeguatamente, visto che alcuni edifici sono stati distrutti dal sisma di sei giorni fa e altri risultano gravemente lesionati. E questo avvalora il sospetto dei magistrati: alcuni certificati sono stati falsificati. Atti che riguardano le strutture pubbliche, ma pure le abitazioni private. Ai Vigili del fuoco sono già arrivate numerose segnalazioni di cittadini che raccontano di aver acquistato la casa con la certificazione dell'avvenuto «ancoraggio» proprio per scongiurare il pericolo di crolli. E invece, dopo la scossa che ha devastato interi paesi, si è scoperto che nulla del genere era mai stato fatto. Controlli saranno effettuati anche dai magistrati di Ascoli che indagano sui crolli avvenuti ad Arquata e Pescara del Tronto. In particolare bisognerà verificare come mai alcuni edifici di Arquata - l'ufficio postale, la scuola, il Comune e la caserma dei carabinieri - dovranno essere demoliti perché dichiarati inagibili nonostante dovessero essere perfettamente a norma.La Torre Civicae la casermaCaso esemplare è quello della Torre Civica di Accumoli, edificio storico conosciuto anche a livello internazionale. Lo stanziamento iniziale di 100 mila euro viene ridotto a poco più di 90 mila. L'impresa individuata è la «Giuseppe Franceschini». Responsabile del procedimento è l'architetto Cappelloni. È l'esperto che segue altri progetti, compreso quello del complesso parrocchiale in cui è inserita la chiesa di San Francesco, dove il campanile è crollato e ha travolto un'intera famiglia. Vengono effettuati due collaudi: uno l'11 ottobre del 2012, l'altro il 28 maggio 2013. Non vengono evidenziati problemi e la verifica concede il via libera. Ma qualcosa evidentemente non ha funzionato: le scosse di sei giorni fa non hanno lasciato scampo e la Torre risulta gravemente lesionata. L'edificio è venuto giù. Storia analoga è quella della caserma dei carabinieri di Accumoli. Dopo il terremoto dell'Umbria si decide di effettuare lavori di ristrutturazione e vengono stanziati 150 mila euro. La ditta prescelta è la «Impretekna». Responsabile del provvedimento è il geometra Granato che risulta aver seguito ben nove progetti. Anche in questo caso i lavori sono classificati come «ultimati e collaudati». Sembra che sia tutto regolare, almeno a leggere le carte. E invece la sede dei carabinieri ha subito danni gravissimi.Il campanile crollatoe la chiesa di San MicheleSono i documenti ufficiali a dimostrare che la chiesa di Accumoli e il campanile erano stati inseriti in un «sistema» ben più ampio che prevedeva la ristrutturazione dell'intero complesso parrocchiale. Spesa prevista: 125 mila euro che scendono a 116 mila. L'appalto se lo aggiudica la «Ste.Pa» che evidentemente poi concede alcuni subappalti. Alla fine arriva il collaudo e la pratica si chiude. Nessuno immagina che in realtà i soldi stanziati per il campanile siano stati utilizzati per la chiesa. E soprattutto che non sia stato effettuato alcun adeguamento antisismico, ma semplici migliorie che nulla garantiscono.La notte del 24, dopo la prima scossa, il campanile si sbriciola e uccide quattro persone. Viene giù anche la chiesa di San Michele Arcangelo di Bagnolo, frazione di Amatrice. A disposizione erano stati messi 100 mila euro. Ente attuatore era la Curia vescovile di Rieti che aveva indicato anche gli esperti responsabili dei lavori. E adesso saranno proprio gli ingegneri e gli architetti incaricati di occuparsi del controllo delle attività a dover chiarire ai magistrati che cosa sia accaduto tra il 2004, quando si decide di mettere a norma gli edifici, e il 2013 quando risultano effettuati gli ultimi collaudi.I certificatidei collaudatoriNei prossimi giorni i magistrati coordinati dal procuratore di Rieti Giuseppe Saieva - i pubblici ministeri Cristina Cambi, Lorenzo Francia, Raffaella Gammarota e Rocco Marvotti - acquisiranno la documentazione su tutti gli stabili crollati.La decisione è quella di aprire un fascicolo su ogni edificio in modo da poterne ricostruire la storia ed effettuare le eventuali contestazioni a chi ha seguito le ristrutturazioni. Per questo verranno interrogati gli architetti e gli ingegneri indicati nella relazione sui lavori decisi dopo il sisma dell'Umbria.Saranno loro a dover chiarire come mai si decise di effettuare - nella maggior parte dei casi - soltanto delle «migliorie», chi diede le indicazioni sugli interventi e soprattutto che cosa fu scritto nelle relazioni finali per ottenere il via libera dei collaudatori. Questi ultimi dovranno invece chiarire che tipo di controlli furono svolti, consegnando anche la documentazione relativa a ogni progetto seguito.Gli «ancoraggi»mai eseguitiL'attività dei pubblici ministeri in questa prima fase dell'inchiesta si muove su un doppio binario: da una parte gli edifici pubblici e dall'altra le abitazioni private. In questo secondo caso l'attenzione si concentra soprattutto sui cosidetti «ancoraggi». Nei giorni successivi al terremoto sono arrivate numerose segnalazioni di persone che hanno raccontato di aver comprato il proprio immobile e di aver ricevuto - al momento dell'acquisto - la certificazione sulla messa in sicurezza rispetto al rischio sismico.Quando i palazzi sono crollati è apparso evidente come non fosse stato effettuato alcun intervento mirato. Per questo bisognerà confrontare gli atti di compravendita con quelli registrati nei Comuni. Partendo naturalmente dagli edifici crollati che hanno provocato morti e feriti.Fiorenza Sarzanini© RIPRODUZIONE RISERVATALOAD-DATE: August 30, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

32 of 50 DOCUMENTSCorriere della Sera (Italy)26 agosto 2016 venerdì  BRESCIA EdizioneQuel post sul diario di Marta: «Morirai»BYLINE: Mara RodellaSECTION: CRONACA DI BRESCIA; Pag. 5LENGTH: 475 paroleHIGHLIGHT: Le minacce online di quello che gli amici del transessuale definiscono un «innamorato deluso» L'autopsia sul corpo della 34enne conferma: nessun segno di violenza. Ma si continua a indagare Ipotesi di reato Si indaga per omissione di soccorso e occultamento del corpoNon aveva usato mezzi termini. Punteggiatura: essenziale (e qualche errore di grammatica). Ed evidentemente voleva che tutti leggessero. Nessun nick name: ha usato il suo nome e il suo cognome. E la sua rabbia l'ha sfogata nero su bianco sul profilo Facebook di Marta, più o meno un mese fa. «Primo ultimo unico messaggio: tu sei morta»: l'esordio. «Io ti faccio uccidere da gente che conosco. Te lo giuro, questo sarà sicuro. Chiama anche la Nato nessuno fermerà la tua morte»: la promessa. «Intanto di gente come te al mondo meno ce n'è il mondo sarebbe migliore»: la riflessione. «Guardati bene le spalle non hai tanto da vivere ancora questo è sicuro cascasse il mondo» la minaccia finale. Punto. Un unico post, tutto d'un fiato, sulla pagina di Marta Baroni (e «salvato» da chi le voleva bene) ritrovata senza vita l'altro ieri nel cassone per la raccolta del verde in via Torricella. Gli amici - che perlopiù risiedono nella Bassa bergamasca e frequentano i locali in cui anche lei aveva bazzicato per un po' quando aveva aperto uno studio fotografico a Cavernago (chiuso 4 anni fa) - chiedono chiarezza. «Abbiamo paura». Ma la firma dietro quel posto inquietante? Un «innamorato deluso», lo definiscono. Eppure «mi sento minacciata» aveva scritto Marta sul suo profilo più o meno nello stesso periodo. Da lui?Una vita complicata, quella di Marta, che viveva con la madre a Urago Mella. Nata Ettore, e poi trasformatasi in colei che in fondo ha sempre saputo di essere, dentro quel corpo. Ma è stata durissima. In bilico sulle montagne russe di qualche eccesso di troppo («soprattutto nell'ultimo periodo» dice chi la conosce) all'0mbra dell'abuso di stupefacenti e psicofarmaci. Ma solo gli esami tossicologici - gli esiti richiedono tempo - disposti dal sostituto procuratore Roberta Panico chiariranno una volta per tutte se il cuore di Marta si sia fermato a causa di un'overdose o di un cocktail fatale.Nel frattempo, l'autopsia eseguita ieri all'istituto di medicina legale conferma: sul suo corpo non ci sono segni di violenza. Nè di ferite di arma da taglio o da fuoco. Non sarebbe stata uccisa. Ma i carabinieri del nucleo investigativo di Brescia indagano senza sosta per fare chiarezza su questo caso. E per stabilire, soprattutto, se quando Marta - che mancava da casa da sabato - è morta fosse da sola. Se in quel composter ci sia finita in preda a un malore e alla confusione, alla ricerca di un «rifugio», o se fosse con qualcuno, quando si è sentita male. Qualcuno che piuttosto che chiamare aiuto l'ha lasciata là dove non sarebbe stato così facile trovarla. Le accuse possono andare dall'omissione di soccorso alla morte in conseguenza di altro reato fino all'occultamento di cadavere. L'autore di quel post che minacciava Marta, nel frattempo, è stato rintracciato e sentito.(ha collaborato Pietro Tosca)© RIPRODUZIONE RISERVATALOAD-DATE: August 26, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

33 of 50 DOCUMENTSCorriere della Sera (Italy)23 agosto 2016 martedì  BERGAMO EdizioneGomez, Sportiello e il sorriso di Maran; Voci di mercatoBYLINE: M.M.SECTION: SPORT; Pag. 9LENGTH: 331 paroleEvidentemente le voci di mercato qualche segno lo lasciano. Il refrain che si ripete a ogni campagna acquisti, per chi ne è investito, è il seguente: lasciate che i giornali parlino, voi pensate solamente a «fare bene» per la vostra attuale squadra. C'è chi, magari pur incoscientemente, al contrario, subisce la tiritera, o meglio, l'uragano di un mercato che, in pratica, non finisce mai.  Come Marco Sportiello e Alejandro Gomez. Lungi da noi pensare che i due, contro la Lazio, abbiano sfoderato una prova incolore perché con le valigie in mano o perché desiderosi di prepararle e salutare Zingonia per agguantare altri traguardi (e stipendi) lontano da Bergamo. Ma è innegabile che per loro, abituati a fare la differenza anche quando la squadra annaspa (come ha annaspato domenica sera al Comunale), qualcosa non abbia funzionato. Il folletto argentino non è riuscito a incidere contro una retroguardia, quella capitolina, che non fa della reattività e dell'agilità la sua peculiarità. Il portiere, poi, è risultato ampiamente insufficiente: grave l'errore sul pallone colpito dalla testa di Hoedt e scivolato sotto i guantoni, sbaglio che ha portato al secondo gol della squadra di Inzaghi. La speranza è che i due si riprendano. E alla svelta. In primis il portiere: se l'Atalanta è rimasta in Serie A nelle ultime due stagioni è grazie soprattutto alle manone di Sportiello. Poi c'è chi aveva in pratica un biglietto sola andata per l'Atalanta, stracciato un istante prima di prendere il diretto Verona-Bergamo, e che nonostante questo continua a viaggiare come un treno con il club che stava rinnegando. È il caso di Rolando Maran (foto) . Domenica ha dato una lezione di calcio all'Inter. Birsa in versione Kakà e ciao ciao ai cinesi, sponda nerazzurra. Qualcuno aveva il dubbio che dopo l'Atalantagate di giugno, il tecnico potesse non avere più la fiducia dello spogliatoio clivense. Supposizione errata. Chiedere a Frank De Boer eventuali delucidazioni.© RIPRODUZIONE RISERVATALOAD-DATE: August 23, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

34 of 50 DOCUMENTSCorriere della Sera (Italy)23 agosto 2016 martedì  NAZIONALE Edizionela paura dell'incertezza che limita la crescita; Analisi Gli studiosi più attenti ormai riconoscono che, almeno a livello microeconomico, non si possa fare a meno dei fenomeni empirici: le scienze cognitive ci aiutano a capire il comportamento economicoBYLINE: Riccardo VialeSECTION: IDEE & OPINIONI; Pag. 32LENGTH: 956 paroleHIGHLIGHT: Mancanza La fiducia è crollata con gli inganni della finanza innovativa e speculativaCome sosteneva Vilfredo Pareto nel 1906 la fondazione della economia politica è evidentemente la psicologia ed un giorno si potranno dedurre le sue leggi come quelle delle altre scienze sociali da essa. Sembra che questo giorno si stia progressivamente avvicinando. Gli economisti più attenti ed onesti intellettualmente ormai riconoscono che, almeno a livello microeconomico, non si possa fare a meno dei fenomeni empirici messi in luce dalle scienze cognitive per capire il comportamento economico ed i suoi effetti macro. E' quanto ha fatto Francesco Giavazzi del suo bell'articolo sul Corriere di mercoledì 10 agosto. Come si spiegano alcuni fenomeni odierni in Europa di scarsa crescita? Attraverso una serie di cause, di cui una delle maggior i è l'avversione all'ambiguità. Essa, meglio definibile avversione all'incertezza, è un fenomeno comportamentale notato per primo da Keynes nel suo Trattato sulla Probabilità , ma attribuito storicamente a Daniel Ellsberg con il suo famoso paradosso. Di fronte a due tipi di scommesse, di cui una presenta una situazione di rischio con probabilità non ambigue di successo o insuccesso (ad esempio scommettere sull'estrazione di una pallina da una urna con 40% di bianche e 60% di nere) mentre nell'altra, definibile di incertezza, non si conoscono le probabilità relative (scommettere sull'estrazione da un'urna di 100 palline senza sapere la percentuale relativa di bianche e nere), l'individuo tende a scegliere la prima, anche nel caso la sua posta in gioco sia molto inferiore alla seconda. È l'incertezza intrinseca della seconda scommessa che porta lo scommettitore ad assumere un atteggiamento prudenziale.Come sostiene Giavazzi questo fenomeno sembra all'origine del comportamento economico di tipo conservatore (meno innovazione, meno investimenti, rifugio nei porti sicuri del risparmio, etc..) di fronte alla incertezza derivante da cambiamenti radicali dello scenario economico (come il fallimento di Lehman Brothers), sociale (come l'attuale ondata migratoria e le paure per la sicurezza) e politico (come la Brexit o la possibile elezione di Trump alla presidenza americana o in Italia, in generale, la scarsa governabilità e oggigiorno le incognite per il referendum).È corretta l'attribuzione del predicato incerto solo a condizioni di cambiamenti di tipo radicale come quelle precedenti? Esiste una normalità, ad esempio, del mondo finanziario in cui sia possibile ragionare nei termini di rischio e non di incertezza? Il grande economista Jimmy Savage diede tempo fa una risposta inequivocabile. Esistono due tipi di mondo. Quello stretto, come il gioco dei dadi, in cui è possibile ragionare nei termini di rischio. E quello largo, come il mondo economico e politico, in cui ciò non è possibile in quanto caratterizzato dall'incertezza. Essa non contraddistingue, quindi, solo i momenti di rottura come il fallimento di Lehman Brothers o la Brexit, ma la vita «normale» del mondo politico ed economico. Complessità, non linearità, aleatorietà sono, ad esempio, le caratteristiche strutturali della finanza, ben lontane da una situazione in condizioni di rischio.In questi contesti di scelta ogni attribuzione di probabilità a fenomeni futuri è assolutamente scorretta ed ingannevole. Si pensi ad esempio alle molteplici previsioni sul valore delle monete realizzate dalle principali banche internazionali e puntualmente smentite dai fatti. Nella realtà però banche ed istituzioni finanziarie si comportano nei confronti dei risparmiatori ed investitori «come se» le loro valutazioni fossero di fenomeni non incerti ma con probabilità chiare e definite. Questa retorica della comunicazione finanziaria rappresenta un quadro di normalità in cui i fenomeni sono sotto controllo, il futuro è prevedibile a livello probabilistico e il risparmiatore deve solo decidere il grado di rischio dei prodotti offerti. Sfortunatamente per noi tutti questo è un mondo idealizzato che non corrisponde alla realtà. Infatti gli shock come Lehman Brothers sono solo la punta dell'iceberg dell'incertezza che pervade, in modo crescente, il mondo finanziario.La consapevolezza di questa incertezza, non raccontata, anzi celata dagli intermediari finanziari, oggi sta gradualmente crescendo fra i risparmiatori e gli investitori. Ciò genera un effetto molto più pericoloso dell'avversione all'ambiguità. Essa riduce il livello di fiducia negli stessi meccanismi di mercato e negli attori del mondo finanziario. La consapevolezza crescente che la storia raccontata da banche e mondo finanziario non corrisponda alla realtà produce non solo un effetto cognitivo, come il comportamento prudenziale legato all'incertezza, ma una ferita profonda affettiva nelle aspettative di fiducia verso questo mondo. Come ci spiegano i Nobel Akerlof e Shiller il moltiplicatore fondamentale della crescita o non crescita economica non è solo quello keynesiano (di stimolo economico), ma anche quello caratterizzato dalla fiducia. La sua scarsità odierna spiega perché finora sia il «quantitative easing» che le azioni di stimolo non abbiano prodotto gli effetti previsti sulla crescita economica. Senza fiducia si bloccano le transazioni fra intermediari (dal crac della Lehman Brothers non sono più riprese come prima), fra questi ed i loro clienti ed in generale si riduce ogni comportamento di investimento sul futuro.La fiducia è crollata con gli inganni della finanza innovativa e speculativa e non si ricostituirà se lo «story telling» finanziario continuerà ad essere caratterizzato da una rappresentazione irreale dell'economia e dell'incertezza che la pervade .© RIPRODUZIONE RISERVATAPuoicondividere sui social network le analisi dei nostri editorialisti e commentatori: le trovi su www.corriere.itLOAD-DATE: August 23, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

35 of 50 DOCUMENTSCorriere della Sera (Italy)19 agosto 2016 venerdì  NAZIONALE Edizione«Ero contrario, ho cambiato idea da quando i miei figli sono cresciuti»; L'intervistaBYLINE: Alessandra ArachiSECTION: CRONACHE; Pag. 19LENGTH: 524 paroleHIGHLIGHT: Il capo dell'Anticorruzione: spero che non la usino mai, ma il fenomeno è diffusissimo Mafia Tanti ragazzini entrano in diretto contatto con la criminalità andando a comprare il fumoRaffaele Cantone, quindi ha cambiato idea: adesso dice sì alla proposta di legalizzazione della cannabis?«Ho cambiato idea sì, ma stiamo attenti: io non offro certezze sul tema». Che vuol dire? Lei è un magistrato. Di più: oggi è il capo dell'Anticorruzione e ci dice che non ha certezze? Pensa che la legalizzazione della cannabis possa togliere profitti alla criminalità organizzata?«Questo è il punto meno importante: con la cannabis la criminalità organizzata non guadagna molto. Il suo core business sono gli stupefacenti pesanti, non la cannabis».E allora?«Allora ci sono due considerazioni molto importanti che mi hanno portato a cambiare idea su questo punto. Anche se...».Anche se?«La vera considerazione che mi ha portato a cambiare idea sono stati i miei figli: da quando sono diventati più grandi ho cominciato a guardare questo fenomeno della cannabis da una finestra molto diversa».Ha cambiato idea sulla legalizzazione nelle vesti di papà?«Sì».Ma lei cosa farebbe se vedesse i suoi figli fumare spinelli?«Spero che non succeda mai. Sono assolutamente contrario all'uso degli stupefacenti».Quindi? Papà Raffaele che considerazioni ha fatto sulla legalizzazione della cannabis?«Intanto ho potuto constatare quanto è diffuso il fenomeno tra i ragazzini di oggi. Infinitamente di più di quando ragazzino ero io. Visto questo, la domanda sorge spontanea: siamo sicuri che la politica proibizionista di questi decenni abbia funzionato?».Evidentemente no?«Evidentemente. E vogliamo renderci conto di quanti ragazzini entrano in diretto contatto con la criminalità organizzata quando vanno a comprarsi il fumo per strada?».Tanti?«Tutti quelli che fumano non hanno alternative per procurarsi la cannabis. E certo che sono tanti, basta guardare i numeri delle relazioni antidroga. Ecco, questa è una cosa che io vorrei evitare, grazie alla legalizzazione. Ma non solo».Cosa altro?«Sappiamo che cosa si vanno a comprare i ragazzi quando comprano il fumo illegale?».Che cosa si vanno a comprare?«Schifezze trattate anche chimicamente. Io penso che questo trattamento sia fatto ad arte in modo che i ragazzi diventino dipendenti e, peggio, arrivino alle droghe pesanti. Ai tempi miei non era così».Lei nella sua vita ha mai fumato spinelli?«Ma va là, io non ho mai fumato nemmeno una semplice sigaretta. Però...».Però?«Ho conosciuto tante persone che hanno fumato spinelli e nessuno di loro è mai finito a consumare droghe pesanti. Dire che la canna è l'anticamera dell'eroina, o di altre droghe pesanti, è soltanto una leggenda metropolitana. O, meglio, lo era: adesso con i trattamenti chimici non possiamo più essere sicuri di niente».Ha letto che nella proposta di legge della legalizzazione della cannabis c'è anche la possibilità di coltivare piantine in casa?«Sì, ho letto».Lei pensa che per controllare quanto un figlio consuma di cannabis possa avere senso coltivare le piante in casa?«Non lo so, di questo non ho proprio idea. Posso solo dire che a casa mia non le farei coltivare mai».Mai?«Sono contrario all'uso degli stupefacenti, l'ho già detto. Come ho già detto che su questa materia io non porto certezze».© RIPRODUZIONE RISERVATALOAD-DATE: August 19, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

36 of 50 DOCUMENTSCorriere della Sera (Italy)14 agosto 2016 domenica  BERGAMO EdizioneSole delle Alpi rimosso La Lega: solo una rivalsaBYLINE: Vittorio RavazziniSECTION: PRIMO PIANO; Pag. 3LENGTH: 519 paroleHIGHLIGHT: Tolto dalla pavimentazione in piazza a Cividate. Il sindaco: non poteva restare La vicenda Un'inchiesta della Procura era stata archiviata: non c'era stato abuso d'ufficio La reazione Daniele Belotti: «Evidentemente in paese non ci sono altri problemi»Il «Sole delle Alpi» a Cividate al Piano non c'è più. Il mosaico di tre metri quadrati raffigurante il simbolo della Lega in piazza Papa Giovanni XXIII è stato rimosso e cancellato per sempre. Si è chiusa così - dopo sette anni di polemiche, esposti in Procura, e battaglie politiche - la querelle scatenata dall'opera realizzata nel 2009 e voluta dall'Amministrazione leghista dell'ex sindaco Luciano Vescovi. «Sui beni pubblici non può essere impresso alcun "marchio politico" quindi andava assolutamente cancellato - ribadisce il sindaco di Cividate al Piano Giovanni Battista Forlani (centrosinistra) -. Ricordiamo che per realizzare l'opera sono stati spesi soldi pubblici ma per rimuoverla nemmeno un centesimo». Il Comune aveva già deciso a fine luglio di far scomparire il simbolo dal piazzale del municipio con una delibera ad hoc approvata in giunta comunale. Alcune minacce e insulti apparsi sulle bacheche Facebook di alcuni leghisti, però, avevano fatto slittare di qualche settimane l'avvio dei lavori previsti, deliberati con «immediata eseguibilità».«Mi ero preso un momento di riflessione perché la durissima reazione dei consiglieri di minoranza della Lega Nord non mi lasciava tranquillo - spiega Forlani -. Passato un po' di tempo, siamo partiti e non c'è stato più nessun problema, anche durante il lavoro. In un primo momento, per ricomporre il porfido della piazza, pensavamo di far lavorare alcuni volontari, ma poi abbiamo scelto di incaricare una ditta specializzata. In un giorno hanno rimosso il "Sole delle Alpi" e sistemato tutto. L'intervento è costato 600 euro e sarà interamente finanziato da una colletta dei cittadini di Cividate che combattono da anni per questo obiettivo. Il Comune non ci metterà nemmeno un centesimo».Il simbolo non c'è più ma rimarrà sicuramente il ricordo degli esposti alla Procura della Repubblica che hanno sempre spaccato in due il paese. L'ex primo cittadino del Carroccio Luciano Vescovi che aveva lanciato l'idea, infatti, era finito nei guai per abuso d'ufficio ma poi il giudice per le indagini preliminari aveva deciso di archiviare il fascicolo (come chiesto dal pubblico ministero Franco Bettini) ritenendo che l'opera fosse di rilievo politico ma incensurabile a livello penale: non si profilava l'abuso d'ufficio. Gli esposti erano scattati da alcuni cittadini che, dopo l'arrivo del Sole delle Alpi in piazza Papa Giovanni XIII, si erano organizzati in un comitato e avevano anche lanciato una raccolta firme per la rimozione. L'Amministrazione leghista aveva comunque tirato dritto per la sua strada, ritenendo che il simbolo in piazza non potesse turbare i cittadini.Sul caso, dopo la rimozione, interviene anche la Lega, che se la prende con il sindaco Forlani: «Certi sindaci che per questioni di rivalsa si comportano in questo modo mi fanno pena - è il commento di Daniele Belotti, segretario provinciale della Lega Nord -. Evidentemente non ci sono altri problemi di furti, rapine, o disoccupazione a Cividate. Bisogna prendersela con un simbolo presente anche in alcuni sagrati di chiese della nostra provincia».© RIPRODUZIONE RISERVATALOAD-DATE: August 14, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

37 of 50 DOCUMENTSCorriere della Sera (Italy)9 agosto 2016 martedì  BRESCIA EdizioneNascondono oltre duecento chili di hashish: due arrestiBYLINE: Mara RodellaSECTION: CRONACA DI BRESCIA; Pag. 4LENGTH: 606 paroleHIGHLIGHT: Nei guai un 40enne (appena uscito di cella) che in garage ne aveva 175. Gli altri 32 nel trolley della compliceMinimo comune multiplo: le valige. Borsoni da palestra per lui, trolley per lei. I primi ammassati in garage, il secondo trasportato - a fatica - sotto il sole di agosto lungo il viale della stazione ferroviaria. Nessuna vacanza, però: il viaggio, per entrambi, è finito in cella. Di nuovo. Le borse, le avevano riempite di droga: 208 chili in tutto, per un valore di mercato di circa 350 mila euro.Lui, 40 anni, origini marocchine, una casa a Leno, i documenti in regola e una sfilza di precedenti (specifici) aveva appena finito di scontare una condanna in carcere: nel dicembre 2014 il suo nome - insieme ad altri 15 - era finito nero su bianco nell'ordinanza di custodia cautelare firmata dal gip Cesare Bonamartini su richiesta del pm Alberto Rossi nell'ambito dell'operazione «Rueda» condotta dalla squadra Mobile della questura. Che all'epoca sequestrò 63 chili di hashish nascosti dentro la ruota di un camion. Anche stavolta a indagare è stata la polizia. Che proprio nei giorni scorsi aveva notato il 40enne in zona stazione, a Brescia. Se ne stava a bordo di una Toyota Yaris (intestata a un uomo italiano residente in Valcamonica, a Darfo Boario Terme, a sua volta con precedenti per reati contro il patrimonio): accanto a lui, una donna.Gli agenti non li hanno persi d'occhio. Qualcosa non tornava. Ed ecco che poche ore dopo è ricomparsa lei, ancora una volta in viale della Stazione. Da sola, stavolta, trasportava a fatica un trolley di grandi dimensioni. Evidentemente pesante. Fermata per un controllo dai poliziotti è stata prima di tutto identificata: 34 anni, disoccupata, romana, nessun precedente. E per forza faticava. Solo il contenuto del trolley pesava la bellezza di 32 chili: hashish. Suddiviso in trenta pacchi avvolti nel nastro adesivo marrone e nei palloncini colorati. Un chilo ciascuno, per una contropartita di circa 55 mila euro.E questo è solo l'inizio di quello che poi la Mobile avrebbe ritrovato. Nel mirino, subito, la casa del 40enne. Possibile che nonostante fosse appena uscito di prigione la usasse per gli affari loschi? Sì. L'hanno intercettato sulla Toyota, in paese: proprio in auto trasportava un altro chilo di fumo, abilmente (ma non troppo) stipato in un incavo naturale sotto il bracciolo della portiera posteriore destra. Trovato.Poi il sopralluogo si è spostato in un appartamento di proprietà, a Bagnolo Mella. Nel garage, i poliziotti hanno trovato nove borsoni. Pesanti. Dentro, c'erano in tutto altri 175 chili di droga, sempre hashish. Destinati, con tutta evidenza, alla filiera dello smercio in provincia e non solo. I panetti recuperati a casa del 40enne marocchino avevano lo stesso simbolo - un coniglio - degli altri recuperati nel trolley della complice intercettata vicino alla stazione ferroviaria in città.A conti fatti, quindi, sotto sequestro sono finiti 208 chili di droga. Che, sempre calcolatrice alla mano, una volta rivenduti sul mercato avrebbero fruttato, appunto, oltre 350 mila euro. Basti pensare che al dettaglio ne sarebbero derivate qualcosa come 150 mila dosi per lo smercio «al minuto», evidentemente anche fuori dalla nostra provincia.E invece niente da fare. Da chiarire, in fase di indagine, dove stesse andando di preciso la 34enne a piedi con oltre 30 chili di droga in una valigia, o comunque con chi potesse avere eventualmente un appuntamento, magari per uno scambio. Da ricostruire, la filiera dello spaccio: provenienza, canali di approvvigionamento, mezzi e percorsi di smistamento, galoppini e destinatari. Da identificare, ancora, tutte le persone coinvolte nel malaffare. Unica destinazione, per ora, il carcere.© RIPRODUZIONE RISERVATALOAD-DATE: August 9, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

38 of 50 DOCUMENTSCorriere della Sera (Italy)4 agosto 2016 giovedì  ROMA EdizioneSe la sindaca sceglie di parlare del sito; PrioritàSECTION: CRONACA DI ROMA; Pag. 2LENGTH: 142 paroleLa politica, come la vita, è fatta di priorità. E ognuno, evidentemente, ha le sue. Così, nel pieno della bufera che ha già investito la sua giunta, nell'estate torrida dei rifiuti, del caso Muraro, degli scricchiolii interni a M5S (ne è prova la cena a casa di Alessandro Di Battista, dove la sindaca è stata messa sotto processo), del copia/incolla delle sue linee programmatiche che hanno scatenato anche l'ironia della rete («Dice Raggi: lasciateci lavorare. Ma quando comincia??», una delle battute), la sindaca Virginia Raggi ha individuato l'emergenza da aggredire, il problema da risolvere, lo scatto che deve fare l'amministrazione: «Il sito del Comune deve essere più user-friendly». Così si svela un arcano: deve essere per questo che, per le comunicazioni ufficiali, viene usato solo il blog di Beppe Grillo. (E. Men.)© RIPRODUZIONE RISERVATALOAD-DATE: August 4, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

39 of 50 DOCUMENTSCorriere della Sera (Italy)2 agosto 2016 martedì  NAZIONALE EdizioneCome antilopi; portfolio LA MARATONA NELLA SAVANABYLINE: Riccardo BrunoSECTION: CRONACHE; Pag. 18LENGTH: 303 paroleHIGHLIGHT: La sfida dei 300 runner in Sudafrica: 42 km di corsa tra leoni e rinocerontiChi la sceglie evidentemente non vuole (solo) correre una maratona. La norvegese Rosetta Steeneveldt, 46 anni, alla vigilia della gara non si preoccupa tanto delle proprie prestazioni ma spera «di non essere mangiata». Non è mai capitato, ma il rischio non remotissimo, visto che si devono attraversare 42 chilometri nella riserva sudafricana di Entabeni tra rinoceronti, elefanti, bufali, leopardi e leoni. Per chi non va in scarpette da corsa ma con un fucile in mano sono i cinque animali più pericolosi da cacciare, i trofei più ambiti in quello che viene chiamato il «Big Five Game». E infatti la corsa, trecento iscritti all'ultima edizione, si chiama «Big Five Marathon». Non si puntano armi, ma macchine fotografiche o telefonini, un selfie con una belva da mostrare al ritorno a casa vale di più di un buon tempo finale. Gli organizzatori (un'agenzia danese che tra l'altro propone anche sgambate sul deserto giordano, al circolo polare artico o sulla Grande muraglia) nel briefing prima della partenza avvisano gli atleti che se vedono un ranger imbracciare un fucile è il segnale che bisogna fermarsi, c'è qualcosa nei paraggi.Per fortuna, gli incontri pericolosi troppo ravvicinati vengono evitati. Quest'anno il percorso è stato deviato di due chilometri perché la notte prima in quel tratto una leonessa aveva addentato un'antilope. L'unico ferito è stato un americano di 38 anni che ha sentito un fruscio tra i cespugli, è tornato indietro curioso, è inciampato ed è finito con la faccia sulle rocce.Il tempo limite è sette ore, e non è tantissimo: il percorso è impegnativo, e poi bisogna fermarsi per qualche scatto, godere almeno un po' dello spettacolo della natura e degli animali. Sport ed ecologismo allo stesso tempo. Il vero rischio è che in fondo non sia né l'uno né l'altro.© RIPRODUZIONE RISERVATALOAD-DATE: August 2, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

40 of 50 DOCUMENTSCorriere della Sera (Italy)1 agosto 2016 lunedì  NAZIONALE EdizioneGareth Bale affitta un'isola (450 mila euro) per chiedere la mano all'amata Emma; La propostaSECTION: SPORT; Pag. 38LENGTH: 203 paroleL'amore evidentemente non è solo un... «apostrofo rosa fra le parole "ti" e "amo"», ma è anche (avendone la possibilità), affittare un'isola intera per chiedere la mano della propria amata. La dimostrazione arriva da un fuoriclasse del carisma (e della capacità economica) di Gareth Bale (foto) che non ha badato a spese per rivolgere la «fatidica domanda» alla sua storica compagna. Due settimane fa l'attaccante gallese annunciava su Instagram il sì della fidanzata Emma Rhys-Jones. Ieri il Mail ha rivelato alcuni dettagli di quella che potrebbe diventare una proposta di matrimonio da record, quantomeno per quello che riguarda personaggi dello sport. Secondo il quotidiano inglese il giocatore del Real Madrid avrebbe affittato per 450 mila euro l'isola di Tagomago, situata vicino a Ibiza, per trascorrervi una settimana di relax, dopo le fatiche dei campionati europei, assieme alla compagna, le due figlie e i familiari più stretti. E nel giorno del suo 27° compleanno si è fatto avanti, chiedendo alla Rhys-Jones di diventare sua moglie. Una spesa non da poco anche per il calciatore che nell'estate del 2013 fu acquistato dal Real Madrid per una cifra complessiva di 100,7 milioni di euro. © RIPRODUZIONE RISERVATALOAD-DATE: August 1, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

41 of 50 DOCUMENTSCorriere della Sera (Italy)29 luglio 2016 venerdì  NAZIONALE EdizioneNella casa del carabiniere i dossier per ricattare i potenti; L'INCHIESTA A NAPOLIBYLINE: Fiorenza SarzaniniSECTION: CRONACHE; Pag. 17LENGTH: 743 paroleHIGHLIGHT: Così il maresciallo Iannini dava notizie riservate all'ex sottosegretario CosentinoROMA Sono tutti personaggi noti ai magistrati napoletani, già coinvolti in inchieste che intrecciano il favoreggiamento della camorra con l'attività di dossieraggio. Politici, faccendieri e carabinieri, implicati in un traffico di documenti giudiziari utilizzati per far passare «soffiate» sulle indagini in corso. Ma non solo. Perché il sospetto inquietante è che in realtà gli atti riservati potessero servire per tenere sotto «pressione» alcune personalità se non addirittura a compiere ricatti. Tra i coinvolti ci sono l'ex sottosegretario all'Economia Nicola Cosentino, il giornalista Valter Lavitola, l'ex presidente della provincia di Napoli Luigi Cesaro, il sottufficiale dell'Arma Enrico La Monica. Ecco perché ieri mattina, alcune perquisizioni ordinate dai pubblici ministeri dopo l'arresto di un altro maresciallo dell'Arma, hanno fatto scattare l'allarme rosso. A casa il carabiniere custodiva infatti materiale riservato anche su «uomini delle istituzioni». E proprio su questo si concentrano adesso i nuovi accertamenti.Rivelazione di segreto L'operazione affidata ai carabinieri di Caserta scatta ieri mattina. I pm Fabrizio Vanorio e Alessandro D'Alessio coordinati dall'aggiunto Giuseppe Borrelli hanno chiesto e ottenuto l'arresto di Giuseppe Iannini, maresciallo di 49 anni, accusato di rivelazione del segreto d'ufficio. Avrebbe consegnato a Cosentino una pen drive con numerosi atti investigativi reperiti evidentemente quando era in servizio al Nucleo investigativo del gruppo di Castello di Cisterna. In particolare documenti sul clan Puca che secondo l'accusa avrebbe tra i referenti proprio Cesaro.Scrive il giudice riferendosi al contenuto della «chiavetta»: «L'informativa riguarda gli accordi che sarebbero stati fatti tra i Puca e i Casalesi ed è dedicata ai rapporti - altalenanti tra contrasto e cooperazione - tra Cosentino, ritenuto referente dei Casalesi, e Cesaro, ritenuto referente dei Puca. La conoscenza di notizie riservate su indagini in corso reca oggettivamente favore alle organizzazioni camorristiche che possono prendere adeguate contromisure».Lavitola e il carabiniereMentre viene notificata l'ordinanza di arresti domiciliari a a Iannini, altri carabinieri effettuano numerose perquisizioni. Vanno da Cosentino (che si trova ai domiciliari dopo la condanna a quattro anni per corruzione) al quale contestano l'accusa di ricettazione. Poi entrano nell'abitazione di Lavitola, l'ex direttore dell' Avanti condannato per la tentata estorsione a Silvio Berlusconi per non rivelare i dettagli sulle sue feste, ma anche per alcuni episodi di corruzione.Poi «visitano» l'appartamento di La Monica, coinvolto invece nel 2010 nell'inchiesta sulla presunta P4 insieme a Luigi Bisignani e all'ex parlamentare Pdl Alfonso Papa. È il passato che ritorna. I due non sono indagati, ma evidentemente hanno continuato a coltivare una serie di rapporti per conoscere segreti e retroscena delle indagini. Intrecciando conoscenze antiche con nuovi rapporti. Come quello emerso recentemente con Iannini.La lista con i nomiÈ proprio la verifica effettuata nella sua casa a riservare la sorpresa più ghiotta. Il maresciallo - che da tempo è stato rimosso da incarichi operativi - aveva infatti un vero e proprio archivio composto da atti giudiziari riservati, ma anche da dossier su personaggi noti e appartenenti alle istituzioni. Gli investigatori avvisano i magistrati mentre la perquisizione è ancora in corso e si decide di «secretare» quanto è stato ritrovato per avere il tempo di stilare l'elenco dell'intero materiale e soprattutto per capire a che scopo potesse essere utilizzato.In passato proprio a casa di Cosentino era stato ritrovato - insieme a documenti originali - pure un verbale di un pentito di camorra che poi si è rivelato perfettamente contraffatto. E dunque ora bisogna innanzitutto accertare che si tratti di atti originali e poi ricostruirne l'origine e lo scopo. Il sospetto - dopo il primo esame effettuato dagli investigatori - è che le carte potessero servire a ricattare le persone indicate nei dossier. O comunque a utilizzarle per ottenere favori, come del resto avevano fatto già in passato proprio i protagonisti di questa nuova inchiesta.fsarzanini@corriere.it© RIPRODUZIONE RISERVATAnullValter Lavitola , ex direttore dell'Avanti , condannato per estorsione ai danni di Silvio BerlusconiLuigi Cesaro, ex pdl, ex presidente della Provincia di Napoli,è considerato l'antagonistadi Cosentinoin CampaniaLOAD-DATE: July 29, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

42 of 50 DOCUMENTSCorriere della Sera (Italy)25 luglio 2016 lunedì  NAZIONALE EdizioneCome è difficile rientrare in Europa; ParadossiBYLINE: Beppe SevergniniSECTION: PRIMO PIANO; Pag. 5LENGTH: 573 paroleHIGHLIGHT: Storia, logica e buon senso Lo chiede la storia, lo impone la logica, lo suggerisce il buon senso: la casa comune si protegge insiemeUscire dall'Europa, per gli inglesi, è stato facile. Più difficile entrarci, evidentemente. Imbarco a Dover (Inghilterra), destinazione Calais e Dunkerque (Francia): 250.000 guidatori in coda, attese fino a 15 ore, caldo insolito (30°C), malori, soccorsi, rabbia, sospetti.  Secondo le autorità francesi, s'è reso necessario aumentare i controlli antiterrorismo (che vengono svolti in territorio britannico). Secondo alcuni media inglesi si tratta invece di «una vendetta per Brexit» ( Daily Mail ). «Solo una guardia di frontiera!», accusa The Sun . Qualcuno ci crede, ovviamente. Sembra di tornare indietro di un mese, ai giorni del referendum: chi avrebbe voluto restare nell'Unione Europea (Remain) contro chi ha deciso di lasciarla (Leave). Avete visto?, dicono i primi ai secondi. Vi sta bene. Twitter, in particolare, è un florilegio di accuse, prese in giro, recriminazioni. Il proverbiale stoicismo britannico, stavolta, non è servito. «Chi ha votato #Brexit ed è in coda a #Dover chissà come si diverte con tutti quei controlli (@Teainteam)». «Chi ha votato #Brexit ed è bloccato coi bambini nell'auto per 15 ore oggi voterebbe diversamente?» (@robshrl). «30 secondi nella cabina elettorale per lasciare la UE. 36 ore chiusi in auto per rientrarci» (@QuintinForbes). Un brutto inizio di vacanze, per molte famiglie britanniche. Un incidente sgradevole, per il nuovo governo di Theresa May, nata sulla costa a poca distanza (Eastbourne, East Sussex). Ma, soprattutto, un pessimo segnale per l'Europa. Se i francesi l'avessero fatto apposta per indispettire gli inglesi, infatti, la Ue sarebbe ridotta a un asilo infantile, senza la relativa allegria. Se, come vogliamo credere, a Parigi avevano motivi d'allarme e hanno dovuto intensificare i controlli, la conclusione sarebbe diversa, ma altrettanto malinconica: ognuno per sé, goffamente, mentre l'Europa torna indietro di anni. Lo chiede la storia, lo impone la logica, lo suggerisce il buon senso: la casa comune si protegge insieme. Le minacce esterne si dovrebbero affrontare sulle frontiere esterne; le minacce interne si potrebbero scongiurare scambiandosi informazioni e risorse. Non accade, evidentemente. La fila infinita d'automobili a Dover è una dimostrazione di sfiducia delle autorità francesi nelle autorità britanniche; la decisione del Regno Unito di restare fuori dallo Spazio Schengen è la prova della diffidenza britannica verso le capacità continentali. Il risultato? E' fermo sotto il sole, lungo le strade del Kent. I social si divertono; giornali e telegiornali mostrano immagini, a modo loro, spettacolari. Ma quello che è accaduto - ripetiamolo - è triste. Dover, la Manica, Calais: non sono solo indicazioni geografiche. Sono i simboli di secoli di inimicizia, decenni di sospetti e una lunga tradizione di reciproco sarcasmo. Perfino il nome ferry-boat suscitava diffidenza, sulla sponda meridionale della Manica. I francesi, illusi, pensavano di poter imporre navire transbordeur . Solo recentemente - con l'ingresso del Regno Unito nella Comunità Europea (1973), il Mercato Unico (1992), l'apertura del Channel Tunnel (1994), la festosa invasione di Londra da parte di mezzo milione di giovani francesi - le cose sono cambiate. Ora si rischia di tornare indietro: alle code, alle attese, ai confini, ai traghetti sulla Manica. Sfondo perfetto per un romanzo di Graham Greene; non per la nuova Europa, nervosa e in movimento. © RIPRODUZIONE RISERVATALOAD-DATE: July 25, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

43 of 50 DOCUMENTSCorriere della Sera (Italy)22 luglio 2016 venerdì  NAZIONALE Edizioneesportare la Brexit , la strana idea di farageBYLINE: Davide CasatiSECTION: IDEE & OPINIONI; Pag. 25LENGTH: 450 paroleEvidentemente è più forte di lui. «Rivoglio indietro la mia vita», aveva detto appena 18 giorni fa, spiegando agli elettori britannici la volontà di lasciare la guida dello United Kingdom Independence Party . E invece, da un evento tenuto a margine della convention repubblicana di Cleveland - evento nel quale un volantino, ignaro o preveggente, lo descriveva come «leader dello Ukip» - Nigel Farage ha annunciato il suo ritorno in campo. Il terzo, dopo le dimissioni di 2009 e 2015: in una vita politica che assomiglia sempre più a un infinito feuilleton. Non tornerà a guidare il suo partito, Farage: ritaglierà per la sua ars oratoria il ruolo di levatrice delle nazioni europee, da far rinascer contro la burocrazia di Bruxelles. Da settembre, ha detto, girerà le capitali europee «per aiutare altri movimenti indipendentisti». Un tour per rendere contagiosa l'esperienza del referendum per l'uscita dall'Ue, insomma: anche in Italia, che farebbe meglio a «lasciare l'Europa, altrimenti la distruggerà». La prima tappa è già fissata: Atene, il luogo da cui ha preso le mosse un altro movimento paneuropeo, Diem25, ideato da Yanis Varoufakis: protagonista, un anno fa, di un altro referendum - quello del «no» dei greci al piano di salvataggio dei creditori - e anche lui dimessosi nelle ore immediatamente successive a quella che pareva una vittoria definitiva.Non è chiaro se della Brexit avverrà quel che è stato dell'«Oxi» greco: quel che è certo, per Farage, è da un lato che le premesse per l'uscita di Londra dall'Ue sono state poste correttamente, con una premier che ha annunciato che «Brexit significa Brexit» e la nomina di Boris Johnson a ministro degli Esteri; e dall'altro che, se nulla avverrà in concreto, «se non vedremo calare presto il numero dei migranti», allora la tentazione di tornare al timone dello Ukip sarà «irresistibile».Insomma: quello di Farage potrebbe essere solo un anno sabbatico dal ruolo di «Brexiter in chief», per espandere il suo messaggio. E chissà che anche la campagna di esportazione della secessione non trovi nei canali digitali la via più rapida per raggiungere il suo pubblico d'elezione, quello «senza rappresentanti, disamorato della politica». «La diffusione del web ha trasformato radicalmente la politica», ha detto, prendendo a prestito una riflessione vicina a quella dei 5 stelle («con cui lavoro benissimo»). «Lo Ukip non sarebbe mai diventato così popolare senza YouTube». Che il tour anti-Ue abbia inizio: sempre senza lasciare lo scranno al Parlamento europeo, e mantenendo un'ipoteca sulla leadership del proprio partito. In fondo nei feuilleton, reali o virtuali, non si sa mai come va a finire.dacasati@corriere.it© RIPRODUZIONE RISERVATALOAD-DATE: July 22, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

44 of 50 DOCUMENTSCorriere della Sera (Italy)29 giugno 2016 mercoledì  NAZIONALE EdizioneQuel senso del peccato in «Tokyo Love Hotel»; Il film del MereghettiBYLINE: Paolo MereghettiSECTION: SPETTACOLI; Pag. 37LENGTH: 709 paroleHIGHLIGHT: Storie di escort in Giappone: nessun pentimento, ci si vergogna solo delle bugieL'erotismo e la sessualità giapponese sono stati visti dall'Occidente quasi sempre come un mondo raffinato e sublime anche quando si ribaltavano nel loro opposto mortifero e avvelenato. Evidentemente il mito della geisha fatica a morire. Per questo Tokyo Love Hotel di Ryuichi Hiroki è un'occasione da non perdere, almeno per sgombrare la testa (e la fantasia) dai luoghi comuni che circondano l'eros made in Japan.Come suggerisce il titolo italiano, il film è ambientato in uno di quegli «alberghi dell'amore» dove si affittano stanze a ore, tipici del quartiere a luci rosse Kabukicho di Tokyo (il titolo originale si riferisce infatti a questo dato toponomastico: Sayonara Kabukicho, Arrivederci Kabukicho). Qui lavora Toru (Shôta Sometani), dopo essere stato licenziato da un hotel a cinque stelle, senza però aver trovato il coraggio di confessarlo alla fidanzata Saya (la pop star Atsuko Maeda), che spera di sfondare nel mondo della musica. Direttore dell'albergo, Toru deve occuparsi dell'efficienza con cui dopo ogni uso le camere vengono rimesse in ordine, confezione di preservativi compresi. E portando un paio di pizze a una troupe di film porno che hanno affittato una suite, Toru ha la prima, spiacevole sorpresa: la protagonista del film è la sorella Miyu (Asuka Hinoi), che credeva dedita solo agli studi. La quale, senza vergogna, spiega al fratello che sta facendo una cosa permessa dalla legge ma soprattutto che vi è stata spinta dalla povertà della famiglia, che aveva perso tutto dopo lo tsunami del 2011. E che le sue bugie non sono diverse da quelle di Toru che tutti credono ancora impiegato nell'hotel di lusso.Inizia qui a far capolino un'idea del sesso (e delle sue mercificazioni) che diventerà più chiara nel prosieguo del film e che cancella una delle conseguenze più diffuse in occidente, e cioè il senso di peccato e di colpa: frequentare gli alberghi dell'amore non è qualcosa di cui vergognarsi. Può innescare tante reazioni, ma non quelle della colpa.Nella giornata e nella notte in cui si svolge il film (con lo scorrere delle ore che ogni tanto appaiono in sovrimpressione per ribadirlo), Toru avrà a che fare con altri clienti, ognuno dei quali aiuterà lo spettatore a scavare dentro il tema dell'erotismo in modi non certo convenzionali. C'è la ragazza coreana (Lee Eun-woo) arrivata all'ultimo giorno di lavoro come escort - le scade il permesso di soggiorno - e che si divide tra i sogni sul suo futuro in patria (vuole aprire un negozio con la madre) e i clienti dell'ultima notte; c'è il suo ragazzo che la crede solo una hostess ma che ha anche lui qualcosa da nascondere legato al sesso; c'è il mascalzone che ha adescato una ragazzina minorenne che si concede per povertà e che lui vorrebbe trasformare in una professionista del ramo; c'è una detective di polizia, Rikako (Aoba Kawai) che cerca con un collega quello che non trova col marito e che riconosce nella donna delle pulizie dell'albergo (Kaho Minami) una ricercata, ma che non sa come comportarsi (arrestarla e svelare la sua tresca o lasciarla andare e tenere nascosti i suoi tradimenti). E c'è alla fine un'ultima, dolorosa sorpresa per Toru. Hiroki sa benissimo quello che racconta, visto il suo passato di pinku eiga , i «film rosa» porno soft in cui si era fatto una certa reputazione. E quando mostra clienti soddisfatti ed escort materne sembra voler difendere il suo passato in nome di una libertà sessuale che evidentemente il Giappone ha sperimentato solo in parte.Ma è più interessante in questo film qualche cosa che forse nemmeno si è accorto di sottolineare ma che a uno sguardo occidentale balza all'occhio. E cioè che nessuno (e nessuna) si pente di quello che ha fatto, sia che abbia venduto il proprio corpo sia che abbia comprato quello di un altro. Se c'è qualcosa di cui chiedere scusa, quello riguarda il disonore per aver tradito la parola data (ai genitori, ai familiari, ai fidanzati). La vergogna non è mai legata alla pratica sessuale: è molto peggio e diventa un «peccato» aver detto una bugia. Perché in questo Giappone la sessualità avrà molti riti da rispettare ma sicuramente non ha rimorsi.© RIPRODUZIONE RISERVATAnullCinque storie che si intrecciano in un hotel a ore di Kabukicho, il quartiere a luci rosse di TokyoLOAD-DATE: June 29, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

45 of 50 DOCUMENTSCorriere della Sera (Italy)27 giugno 2016 lunedì  MILANO EdizioneIl rave party nell'ex discoteca; Via CavrianaSECTION: CRONACA DI MILANO; Pag. 11LENGTH: 100 paroleUna volta ospitava la discoteca Crazy jungle, oggi è l'ennesima area dismessa. Ma evidentemente questo ex locale di via Cavriana, nella periferia Est della città, è perfetto per ospitare rave party clandestini. L'ultimo nella notte tra sabato e domenica. Molti i ragazzi soccorsi per malori, uno in particolare - un 24enne italiano - è finito al Fatebenefratelli in codice rosso per intossicazione da droghe. È gia stato dichiarato fuori pericolo. L'altra notte un secondo rave party è stato segnalato al Parco Lambro. Molte le proteste dei residenti della zona (foto Furlan) .© RIPRODUZIONE RISERVATA LOAD-DATE: June 27, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

46 of 50 DOCUMENTSCorriere della Sera (Italy)27 giugno 2016 lunedì  NAZIONALE EdizioneQuattro passi in Ferrari; Corriere MotoriBYLINE: Maurizio DonelliSECTION: MOTORI; Pag. 44LENGTH: 528 paroleHIGHLIGHT: Su Pordoi, Sella, Erbe e CampolongoBrunico Partiamo da quello che non funziona: il nome. Se paragonato alla Dino, alla Enzo o alle più recenti California o Scuderia, Gtc4Lusso è davvero difficile da ricordare. Troppa roba in quell'acronimo. Gt sta per Gran turismo. C per coupé e Lusso perché... ça va sans dire . Detto questo, per rimanere sul francese: chapeau . Ma basta adesso, il tricolore giusto da far sventolare sui tornanti della Val Gardena e della Val Badia è quello verde bianco e rosso. Perché siamo al volante di una Ferrari. Mica una Ferrarì. Siamo sull'erede della FF, quella che otto anni fa aveva fatto strabuzzare gli occhi ai puristi: ma come, una Ferrari con quattro posti e quattro ruote motrici? Otto anni nel mondo dell'auto sono un secolo. E oggi questa familiare per Paperoni è stata ripensata radicalmente. Fuori: nuove linee della carrozzeria studiate a favore di un'aerodinamica sempre più efficiente. Ma soprattutto dentro. Intanto è una Ferrari comoda. Evidentemente al centro stile di Maranello, nella squadra di designer capitanata da Flavio Manzoni, hanno calcolato che chi ha già due figli da sistemare sui sedili posteriori non ha più l'agilità di un trentenne. Risultato: dopo oltre quattro ore di guida tra i tornanti, le salite e le discese di montagna, si scende senza mal di schiena. E non è poi così scontato quando si guidano bolidi di questo genere. Davanti l'abitacolo è diviso simmetricamente in due. Chi guida ha tutti i comandi essenziali sul volante. Non c'è bisogno di staccare le mani. Anche le palette del cambio sono lì, stile monoposto di Formula 1. Chi non guida, è come se lo facesse. Perché di fronte ha un display orizzontale sul quale passano tutte le informazioni che si vuole conoscere: la velocità, i giri, i rapporti, la mappa del navigatore...Quello che non può provare il passeggero è il senso di stabilità e sicurezza che la Gtc4Lusso regala attraverso il volante quando si percorre una curva stretta a velocità sostenuta. In questa sensazione, probabilmente, è racchiuso il vero salto di qualità rispetto alla FF. Più che sensazione, una certezza dovuta a un'intuizione ingegneristica: le ruote posteriori sterzanti. L'esclusivo sistema Ferrari si chiama 4RM-S. Piuttosto complicato spiegarne nei dettagli il funzionamento. Per capirci: quando si entra in curva, sulla base della velocità e dell'inclinazione dell'auto, l'elettronica trasmette le informazioni alle ruote posteriori che ruotano (eventualmente anche in senso opposto a quelle anteriori) per mantenere la stabilità della macchina. E questo succede anche su strade bagnate o addirittura innevate.La Gtc4Lusso segue la curva con precisione, senza sculettare o perdere aderenza nella parte anteriore. Sembra stia scorrendo sui binari. E i tornanti che salgono verso i passi Gardena, Sella e Pordoi sono stati un bel banco di prova. Quindi performance (335 km all'ora, 0-100 km/h in 3,4 secondi...), comodità (finalmente anche un bagagliaio che può definirsi effettivamente così) e sicurezza (ecco, l'impressione finale più marcata e piacevole è proprio questa). E non è poco per chi stacca un assegno da 270.060 euro per poterla parcheggiare in garage.© RIPRODUZIONE RISERVATALOAD-DATE: June 27, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

47 of 50 DOCUMENTSCorriere della Sera (Italy)26 giugno 2016 domenica  ROMA EdizioneStadio della Roma contrordine M5S: «Un'opportunità»*; smentito berdini l'annuncioBYLINE: Andrea ArzilliSECTION: CRONACA DI ROMA V; Pag. 1.2LENGTH: 308 paroleTra il secco «no, è uno scempio» ieri edulcorato da Paolo Berdini, assessore all'Urbanistica in pectore della Raggi, alla correzione del M5S (che definisce lo stadio della Roma una «grande opportunità per la città») c'è tutto il caos su un progetto oggi più tema politico che sportivo. E in questa fase il caos gioca evidentemente a favore della Roma che solo due giorni fa, dopo le scintille con la Raggi alla vigilia del duello con Giachetti e le promesse di cause milionarie per la bolla di «non priorità» emessa dalla sindaca fresca di investitura, si era vista di fatto cassare il progetto stadio dal prossimo assessore all'Urbanistica. «No allo scempio», aveva chiuso Berdini. Il M5S, ieri, ha però riacceso la speranza dei giallorossi: «Nessuno scempio: lo stadio della Roma può essere invece una grande opportunità di crescita per la città, a patto che rispetti i principi di legge di fronte ai quali non si transige», hanno detto i pentastellati smontando le parole di Berdini, derubricandole a valutazioni «squisitamente tecniche. Il che però - così il M5S - va affiancato alla considerazione del prestigio europeo e internazionale che un impianto sportivo per la Roma, ma anche per la Lazio, può conferire alla città. In ogni caso è prematuro ora esprimere una valutazione, avremo il tempo per studiare il progetto». Questo e la rettifica, poco dopo, dallo stesso Berdini («Le mie parole sono state travisate. Non c'è nessun pregiudizio verso lo stadio della Roma. Sarà mio dovere approfondire ogni aspetto insieme al sindaco»), suonano come ri-apertura al plastico che il club consegnò all'analisi della giunta Marino, incassando l'ok. Ci sarebbe pure l'opzione referendum e, visto il seguito, magari alla Roma non dispiacerebbe. E forse nemmeno al M5S, che troverebbe un modo per dire sì senza fare marcia indietro .© RIPRODUZIONE RISERVATALOAD-DATE: June 26, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

48 of 50 DOCUMENTSCorriere della Sera (Italy)26 giugno 2016 domenica  ROMA EdizioneStadio della Roma contrordine M5S: «Un'opportunità»*; smentito berdini l'annuncioBYLINE: Andrea ArzilliSECTION: CRONACA DI ROMA; Pag. 2LENGTH: 308 paroleTra il secco «no, è uno scempio» ieri edulcorato da Paolo Berdini, assessore all'Urbanistica in pectore della Raggi, alla correzione del M5S (che definisce lo stadio della Roma una «grande opportunità per la città») c'è tutto il caos su un progetto oggi più tema politico che sportivo. E in questa fase il caos gioca evidentemente a favore della Roma che solo due giorni fa, dopo le scintille con la Raggi alla vigilia del duello con Giachetti e le promesse di cause milionarie per la bolla di «non priorità» emessa dalla sindaca fresca di investitura, si era vista di fatto cassare il progetto stadio dal prossimo assessore all'Urbanistica. «No allo scempio», aveva chiuso Berdini. Il M5S, ieri, ha però riacceso la speranza dei giallorossi: «Nessuno scempio: lo stadio della Roma può essere invece una grande opportunità di crescita per la città, a patto che rispetti i principi di legge di fronte ai quali non si transige», hanno detto i pentastellati smontando le parole di Berdini, derubricandole a valutazioni «squisitamente tecniche. Il che però - così il M5S - va affiancato alla considerazione del prestigio europeo e internazionale che un impianto sportivo per la Roma, ma anche per la Lazio, può conferire alla città. In ogni caso è prematuro ora esprimere una valutazione, avremo il tempo per studiare il progetto». Questo e la rettifica, poco dopo, dallo stesso Berdini («Le mie parole sono state travisate. Non c'è nessun pregiudizio verso lo stadio della Roma. Sarà mio dovere approfondire ogni aspetto insieme al sindaco»), suonano come ri-apertura al plastico che il club consegnò all'analisi della giunta Marino, incassando l'ok. Ci sarebbe pure l'opzione referendum e, visto il seguito, magari alla Roma non dispiacerebbe. E forse nemmeno al M5S, che troverebbe un modo per dire sì senza fare marcia indietro .© RIPRODUZIONE RISERVATALOAD-DATE: June 26, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

49 of 50 DOCUMENTSCorriere della Sera (Italy)24 giugno 2016 venerdì  MILANO EdizioneBrera, Navigli, Arco della Pace Ecco le Ztl che non «perdonano»BYLINE: Giacomo ValtolinaSECTION: CRONACA DI MILANO; Pag. 5LENGTH: 425 paroleHIGHLIGHT: Un milione di euro di multe per gli iscritti a Car2go: «Migliorare la segnaletica» I «record» Quasi 2 mila infrazioni in piazza XXV Aprile, seguono corso Garibaldi e via PaoliUn milione di euro di contravvenzioni per passaggio sotto alle telecamere delle Ztl (zone a traffico limitato) della città. A tanto ammonta il bilancio delle multe ricevute dagli iscritti del car sharing Car2go dal suo approdo in città. Si tratta di quasi diecimila multe in meno di tre anni, circa un decimo delle infrazioni complessive commesse da chi si muove in sharing per la città: «Numeri enormi che dimostrano quanto i cartelli stradali delle zone a traffico limitato siano difficili da interpretare per chi guida e difficilissimi da comunicare per noi» spiega il manager di Car2go per l'Italia e la Spagna, Gianni Martino. In particolare, sotto la lente d'ingrandimento, ci sono 12 telecamere della città, prevalentemente installate nelle zone della movida: Arco della Pace, Brera, Navigli. Da soli, gli «occhi elettronici» di corso Garibaldi (all'altezza dei civici 2 e 79) prendono una fetta del 25 per cento dei verbali staccati dai vigili e poi recapitati all'ufficio legale di Car2go che a sua volta li gira ai singoli conducenti (con una maggiorazione di 20 euro ciascuna per l'elaborazione delle pratiche). «Tra i nostri iscritti ci sono tanti studenti fuori sede e turisti stranieri, che evidentemente fanno fatica a capire dove possono e dove non possono passare. Nessuno di loro ha interesse a prendere multe, né tantomeno noi a farle annullare dato che facciamo soltanto da "passacarte" come accade nei noleggi di tutto il mondo. Però ci interessa tutelare i nostri utenti e pensiamo che il car sharing andrebbe liberalizzato in questi strade. Anche perché spesso si tratta di residenti che così vengono penalizzati rispetto a chi ha un'auto di proprietà». Opzione però subito stoppata dal Comune: «Abbiamo fatto ragionamenti per i residenti ma senz'altro non apriremo al car sharing dove c'è la movida perché vanificheremmo lo stesso motivo per cui le abbiamo installate» chiude la porta il direttore centrale della Mobilità, Filippo Salucci.Tra le Ztl, dopo corso Garibaldi, numeri monstre ai varchi di via Paoli (Navigli) e via San Prospero (tra via Manzoni e via Dante). Ma anche le aree pedonali sembrano essere di difficile comprensione, soprattutto quella di piazza XXV Aprile: record di multe, circa 2mila.Intanto continua la polemica sul presunto stop di Atm a un accordo tra BikeMi e Car2go segnalato da Martino. «Confermo quanto detto: è evidente come i vertici di Atm non abbiano ancora digerito il successo di Car2go dove loro per anni hanno fallito». Ribattono da Atm: «Falsità, porti le prove».© RIPRODUZIONE RISERVATALOAD-DATE: June 24, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

50 of 50 DOCUMENTSCorriere della Sera (Italy)24 giugno 2016 venerdì  NAZIONALE EdizioneCristina Donadio; L'attrice che interpreta la donna boss di «Gomorra». Nonna (giovane) di tre nipotini, si meraviglia quando i ragazzi la fermano per strada per un selfie. «Pensavo mi odiassero, invece no»BYLINE: Isabella Bossi FedrigottiSECTION: TEMPI LIBERI; Pag. 31LENGTH: 1033 paroleHIGHLIGHT: «La cattiveria di Scianel fa paura anche a me I camorristi? Hanno tutti esistenze schifose» Le riprese «Mi è venuto di gettare la sigaretta ancora accesa sul corpo di un disgraziato che stava morendo. La regista è restata senza parole» Il demone «Ho dovuto andare a cercare un demone nascosto da qualche parte dentro di me. La perfidia esiste, anche tra le donne»Alla madre, ottantasette anni, d'accordo con sua sorella, Cristina Donadio ha proibito di guardare «Gomorra»: potrebbe spaventarsi per la cattiveria di sua figlia. Ma qualcosa, di sfuggita, la mamma deve aver visto perché più volte le ha chiesto negli ultimi tempi: «Ma chi è il tuo parrucchiere?», «Ma chi ti pettina?», «Ma dove vai a farti i capelli? », evidentemente sconcertata dal biondo platino stirato liscio di Scianel, che non le piace affatto. Ma paura della cattiveria della boss malavitosa che interpreta, ogni tanto, un poco, succede che ce l'abbia anche lei stessa: «Una volta, stavo girando con Francesca Comencini, la regista di turno, una delle tante scene tremende in cui assisto, fumando l'ennesima sigaretta - io che, quando sono Cristina, al massimo me ne concedo due al giorno -, all'ammazzamento di un uomo; ebbene, non so come, mi è venuto di gettare con gesto sprezzante la sigaretta ancora accesa sul corpo di quel disgraziato che stava morendo. Mi sono spaventata io ma anche Francesca è rimasta senza parole. E ho avuto paura di me anche un'altra volta, rivedendomi in una scena terribile, mentre rido durante un'esecuzione: ho avuto l'impressione di trovarmi di fronte a un'altra me, una vera iena». «D'altronde - spiega l'attrice -, il mio lavoro mi impone di essere il mio personaggio, non di "farlo". E per essere Scianel ho dovuto andare a cercare un demone nascosto da qualche parte dentro di me. La perfidia comunque esiste, anche tra le donne, non facciamoci illusioni. Saviano, del resto, si è ispirato a una figura vera, femmina di camorra che non combatte per marito o figli ma per se stessa, per il suo potere. In letteratura troviamo Clitennestra o Lady Macbeth tra le malvagie assolute, ma ne esistono tante meno visibili e anche più micidiali. Per fortuna non ne ho mai incrociata una, sono sempre stata circondata da persone miti e amabili».La nonna giovaneUna amabilissima nonna di tre nipoti ormai quasi grandi è anche Cristina, fuori dal set. Una nonna giovane però, che continua a girare in motorino (e casco) per la sua amata città, che approfitta del suo mare non solo per farsi una nuotata ogni volta che può ma anche per seguire un corso di immersione subacquea, una nonna che ama cucinare prelibatezze, stare con gli amici, dedicarsi agli affetti. Certo, la personalità è quella forte che in Scianel è esasperata e anche la voce, bassa, un poco roca, è per forza simile a quella della malvagia bionda. Benché in versione Cristina porti una corta zazzera scura, in strada la riconoscono, la fermano per immortalarla in selfie, anche fuori Napoli, anche a Roma o Milano, cosa che da attrice soprattutto teatrale non le era mai successo.«Ma è piacevole, non lo nego. Tra l'altro, essendo arrivata alla notorietà in età, diciamo, abbastanza matura, ho acquistato sufficiente distanza di sicurezza per non montarmi la testa, per osservare, anzi, quel che mi succede, con un certo quieto divertimento. Immaginavo, però, che mi avrebbero odiata per il personaggio che interpreto, invece, al contrario, sento ammirazione intorno. Penso, tuttavia, che potrebbe essere la capacità attoriale a suscitare ammirazione e non l'orribile femmina di camorra che interpreto. Ciò detto, sappiamo tutti che il mostruoso attrae, che l'orrore affascina anche più del buono e del bello. E, comunque, i selfie i ragazzini che mi fermano in strada li fanno con Cristina, non con Scianel».Smettere di fumareUn poco oggi rimpiange la libertà che le dava il teatro, che le permetteva di muoversi senza che mai nessuno la fermasse in strada, e adesso che Scianel è in prigione («E speriamo - dice - che ne approfitti per smettere di fumare») , per un certo bisogno di decompressione, si sta preparando per due pièce teatrali: in una sarà Kiki de Montparnasse, cocainomane e alcolizzata compagna di Man Ray; nell'altra, Madamina, prostituita protagonista di «Bordello di mare con città», tratto da un testo di Enzo Moscato. E per il cinema comincerà quest'estate a girare una commedia sofisticata di Stefano Incerti, «La parrucchiera», che racconterà la realtà di due negozi di coiffeur napoletani, uno dei quartieri alti, l'altro dei quartieri bassi; Cristina sarà la figura centrale di quello della Napoli bene. E ci tiene a far notare - benché ancora faccia fatica a crederlo - che sei ragazzine su dieci convocate per delle parti nel film durante il provino non hanno scelto di recitare versi o prose letterarie bensì delle frasi e dei monologhi di Scianel.Si aspettava tutto questo, dopo anni di lavoro appassionato non certo segreto, ma senza straordinarie ricadute di notorietà? «Non avevo minimamente previsto che potesse accadere. Ero convinta di avere una presenza troppo forte per il cinema che per lo più offre ruoli non dico di mezze donne, ma un poco sfumate sì. Per un'attrice una parte come quella della camorrista Scianel è un regalo perché il personaggio, in un certo senso archetipo del male, non può lasciare indifferenti. Non ho avuto nessun dubbio quando mi è stato proposto, ho accettato all'istante, e sarei stata un'ingenua se avessi pensato di non dover recitare scene anche molto sgradevoli, scene abbiette, scene volgari, come quella, per esempio, molto contestata, di quando canto tenendo in mano un vibratore (d'oro!) a mo' di microfono». L'esperienza fatta le ha insegnato qualcosa sulla camorra? «Prendiamo proprio quel vibratore d'oro: parla di lusso orrido come lussuosamente orride sono gli abiti e le abitazioni di questi boss; ma parla anche dell'assoluta, tremenda solitudine delle loro schifose esistenze. Vivono come in carcere, non hanno nessun rapporto con il mondo normale, non hanno affetti, neanche le donne, altrimenti impedirebbero ai loro cari di affiliarsi. Scianel, che pure un figlio ce l'ha, lo disprezza perché è succube della moglie e della sua felicità non le importa nulla. Basta guardarli questi personaggi: non si divertono, non ridono, non sorridono, soltanto ogni tanto sghignazzano per degli scherzi orribili che fanno. E, soprattutto, non muoiono mai nel loro letto. Io guardo la televisione, ho letto libri e leggo giornali e sono convinta che l'esistenza dei camorristi sia proprio questa».© RIPRODUZIONE RISERVATALOAD-DATE: June 24, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved
Page  Page  Statali, l'accordo con gli aumenti (e il salvagente per gli 80 euro); La scelta dei bonus Corriere della Sera (Italy) 1 dicembre 2016 giovedì Page  Page  Statali, l'accordo con gli aumenti (e il salvagente per gli 80 euro); La scelta dei bonus Corriere della Sera (Italy) 1 dicembre 2016 giovedì Page  Page  LETTERE AL CORRIERE Corriere della Sera (Italy) 1 dicembre 2016 giovedì Page  Page  Trastevere, una notte di alcol e violenza Corriere della Sera (Italy) 21 novembre 2016 lunedì Page  Page  Trastevere, una notte di alcol e violenza Corriere della Sera (Italy) 21 novembre 2016 lunedì Page  Page  I paradossi della Sfida di dicembre; Nuovo patriottismo Corriere della Sera (Italy) 20 novembre 2016 domenica Page  Page  I paradossi della Sfida di dicembre; Nuovo patriottismo Corriere della Sera (Italy) 20 novembre 2016 domenica Page  Page  Il demografo: «È il recupero di chi aveva rimandato»; Gian Carlo Blangiardo Corriere della Sera (Italy) 15 novembre 2016 martedì Page  Page  Cabezas, Pesic e Alberto: l'altra faccia del talento; Sempre in panchina Corriere della Sera (Italy) 9 novembre 2016 mercoledì Page  Page  Madre centenaria «ingestibile», che fare?; GeronTologia Corriere della Sera (Italy) 6 novembre 2016 domenica Page  Page  Parcometro (ancora) in tilt al Santuario di Caravaggio Corriere della Sera (Italy) 1 novembre 2016 martedì Page  Page  Montella-Bacca, nessun chiarimento in vista La società: «sconcerto» per le decisioni arbitrali; Milan Corriere della Sera (Italy) 1 novembre 2016 martedì Page  Page  «Il cantoniere li ha avvertiti Ma non è stato creduto»; Il dirigente di Anas Lombardia Corriere della Sera (Italy) 30 ottobre 2016 domenica Page  Page  Il messaggio di Elkann e l'incontro coi tifosi Storia di un passaggio molto tormentato; La strana vigilia del Pipita Corriere della Sera (Italy) 29 ottobre 2016 sabato Page  Page  I gusti curiosi e la memoria dei nostri adolescenti; Al cinema e in tv Corriere della Sera (Italy) 23 ottobre 2016 domenica Page  Page  Monsignori, McDonald's e odori insopportabili; Particelle elementari Corriere della Sera (Italy) 17 ottobre 2016 lunedì Page  Page  Roma, Spalletti perde i pezzi Strootman e Peres saltano Napoli Corriere della Sera (Italy) 15 ottobre 2016 sabato Page  Page  Montecampione per ora è salvo Sono stati raccolti quasi 600 mila euro; Il caso Corriere della Sera (Italy) 6 ottobre 2016 giovedì Page  Page  «Pericolo migranti» a Budapest Il voto che spaventa l'Europa; Primo piano Il referendum Oggi il referendum sul piano di ricollocamento dei rifugiati nei Paesi Ue. Cartelloni del governo in tutta la città, quartiere musulmano compreso. Il presidente degli islamici: «Stanno avvelenando l'anima di questo popolo» Corriere della Sera (Italy) 2 ottobre 2016 domenica Page  Page  La fragilità delle scuole Corriere della Sera (Italy) 29 settembre 2016 giovedì Page  Page  Calvi: i tempi dilatati e la scheda a favore del Sì sono spie di debolezza; L'intervista Corriere della Sera (Italy) 27 settembre 2016 martedì Page  Page  Il tocco leggero e gentile di Woody per l'omaggio ai film di una volta; Il film del Mereghetti Café Society Corriere della Sera (Italy) 26 settembre 2016 lunedì Page  Page  Abusi su minore in canonica il teste conferma dal giudice; L'inchiesta Corriere della Sera (Italy) 22 settembre 2016 giovedì Page  Page  Disagio psicologico, una bussola per orientarsi. Tutti; Il libro di Enrico Smeraldi edito da Imprimatur e un incontro domani a Milano Corriere della Sera (Italy) 22 settembre 2016 giovedì Page  Page  «Cittadini, siate i primi a cambiare: usate la bici» Corriere della Sera (Italy) 16 settembre 2016 venerdì Page  Page  Risveglio dopo 40 minuti col cuore fermo «La bimba ci sorprende: tornerà a vivere»; La storia Corriere della Sera (Italy) 12 settembre 2016 lunedì Page  Page  E Raggi chiese aiuto ai pm Così Muraro interferì su Ama; Le indagini Corriere della Sera (Italy) 10 settembre 2016 sabato Page  Page  Raggi in trincea, stallo in Campidoglio Corriere della Sera (Italy) 7 settembre 2016 mercoledì Page  Page  Vinci avanti agli Us Open Tsurenko k.o. adesso i quarti; Tennis Corriere della Sera (Italy) 5 settembre 2016 lunedì Page  Page  le spine del jobs act e il lavoro sfuggente; l'agenda del rientro Corriere della Sera (Italy) 2 settembre 2016 venerdì Page  Page  Le inchieste: dai fondi usati per altre opere ai nove progetti di una stessa ditta Corriere della Sera (Italy) 30 agosto 2016 martedì Page  Page  Quel post sul diario di Marta: «Morirai» Corriere della Sera (Italy) 26 agosto 2016 venerdì Page  Page  Gomez, Sportiello e il sorriso di Maran; Voci di mercato Corriere della Sera (Italy) 23 agosto 2016 martedì Page  Page  la paura dell'incertezza che limita la crescita; Analisi Gli studiosi più attenti ormai riconoscono che, almeno a livello microeconomico, non si possa fare a meno dei fenomeni empirici: le scienze cognitive ci aiutano a capire il comportamento economico Corriere della Sera (Italy) 23 agosto 2016 martedì Page  Page  «Ero contrario, ho cambiato idea da quando i miei figli sono cresciuti»; L'intervista Corriere della Sera (Italy) 19 agosto 2016 venerdì Page  Page  Sole delle Alpi rimosso La Lega: solo una rivalsa Corriere della Sera (Italy) 14 agosto 2016 domenica Page  Page  Nascondono oltre duecento chili di hashish: due arresti Corriere della Sera (Italy) 9 agosto 2016 martedì Page  Page  Se la sindaca sceglie di parlare del sito; Priorità Corriere della Sera (Italy) 4 agosto 2016 giovedì Page  Page  Come antilopi; portfolio LA MARATONA NELLA SAVANA Corriere della Sera (Italy) 2 agosto 2016 martedì Page  Page  Gareth Bale affitta un'isola (450 mila euro) per chiedere la mano all'amata Emma; La proposta Corriere della Sera (Italy) 1 agosto 2016 lunedì Page  Page  Nella casa del carabiniere i dossier per ricattare i potenti; L'INCHIESTA A NAPOLI Corriere della Sera (Italy) 29 luglio 2016 venerdì Page  Page  Come è difficile rientrare in Europa; Paradossi Corriere della Sera (Italy) 25 luglio 2016 lunedì Page  Page  esportare la Brexit , la strana idea di farage Corriere della Sera (Italy) 22 luglio 2016 venerdì Page  Page  Quel senso del peccato in «Tokyo Love Hotel»; Il film del Mereghetti Corriere della Sera (Italy) 29 giugno 2016 mercoledì Page  Page  Il rave party nell'ex discoteca; Via Cavriana Corriere della Sera (Italy) 27 giugno 2016 lunedì Page  Page  Quattro passi in Ferrari; Corriere Motori Corriere della Sera (Italy) 27 giugno 2016 lunedì Page  Page  Stadio della Roma contrordine M5S: «Un'opportunità»*; smentito berdini l'annuncio Corriere della Sera (Italy) 26 giugno 2016 domenica Page  Page  Stadio della Roma contrordine M5S: «Un'opportunità»*; smentito berdini l'annuncio Corriere della Sera (Italy) 26 giugno 2016 domenica Page  Page  Brera, Navigli, Arco della Pace Ecco le Ztl che non «perdonano» Corriere della Sera (Italy) 24 giugno 2016 venerdì Page  Page  Cristina Donadio; L'attrice che interpreta la donna boss di «Gomorra». Nonna (giovane) di tre nipotini, si meraviglia quando i ragazzi la fermano per strada per un selfie. «Pensavo mi odiassero, invece no» Corriere della Sera (Italy) 24 giugno 2016 venerdì 