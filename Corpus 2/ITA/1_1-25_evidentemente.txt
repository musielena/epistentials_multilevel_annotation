Download Request: Tagged Documents: 22,150,154,161,203,213,301,356,427,452-455,481-482,532,556,581,602,623,645,809,872,944,979Time Of Request: Saturday, February 11, 2017  00:29:54Send To:BIBLIOTECA UNIVERSITARIA DI LUGANOVIA GIUSEPPE BUFFI 13LUGANO, CHE 6900Terms: (evidentemente)Source: The New York Times;Corriere della Sera (Italy)Combined Source: The New York Times;Corriere della Sera (Italy)Project ID: 

1 of 25 DOCUMENTSCorriere della Sera (Italy)11 dicembre 2016 domenica  NAZIONALE Edizionecosì si è appannata la memoria storica; Visioni Negli Usa e in Inghilterra il politicamente corretto colpisce classici della letteratura e feste come il Columbus day perché è difficile percepire la distanza tra il presente e il passato Ogni epoca è valutata sulla base di valori contemporanei In Italia c'è invece l'eccesso opposto: il culto degli anniversariBYLINE: Giovanni BelardelliSECTION: CULTURA; Pag. 34LENGTH: 739 paroleI n un distretto scolastico della Virginia, informava il Washington Post all'inizio di dicembre, si sta esaminando la possibilità di vietare la lettura di Huckleberry Finn di Mark Twain e del Buio oltre la siepe di Harper Lee, perché entrambi - secondo le proteste di un genitore - usano frequentemente la parola «negro». Si noti, ciò che viene imputato ai due libri non è di veicolare un'ideologia razzista (è vero semmai il contrario), bensì il fatto di impiegare una parola che viene utilizzata da personaggi dei due romanzi. Da Stati Uniti e Gran Bretagna ci giungono costantemente notizie di episodi analoghi, che spesso si verificano all'interno di istituzioni culturali prestigiose. All'inizio dell'anno a Oxford si sono svolte manifestazioni studentesche che chiedevano di abbattere la statua di Cecil Rhodes, campeggiante sulla facciata dell'Oriel College: l'effigie di uno dei grandi finanziatori di quell'università, ma anche protagonista dell'espansione britannica in Africa, andava considerata non come una testimonianza storica ma come un'apologia del colonialismo. L'estate scorsa, a Yale, un gruppo di studenti ha fatto circolare una petizione che chiedeva la soppressione del corso sui grandi poeti inglesi perché costringe a leggere «solo autori maschi bianchi», ignorando i contributi letterari «di donne, gente di colore e galassia queer». Sempre negli Usa si continua a discutere dell'abolizione del Columbus day; la giornata del 13 ottobre peraltro è stata già cancellata in molti Stati perché il suo protagonista viene considerato non come lo scopritore dell'America, bensì come il primo responsabile del genocidio delle popolazioni indigene del continente. Ad accomunare episodi come quelli appena citati sta evidentemente la difficoltà sempre maggiore a percepire la distanza tra il presente e il passato; con un vero e proprio cortocircuito per cui ogni epoca storica è ormai valutata sulla base delle nostre idee e dei nostri valori e non delle idee e dei valori dei contemporanei. Ciò ha esiti evidentemente paradossali, come quello di considerare Cristoforo Colombo alla stregua di Adolf Hitler. Ma possiamo limitarci a sorridere, di fronte a queste testimonianze della perdita della dimensione storica, considerandole una peculiarità del mondo anglosassone? Certe proteste, come quella di Yale contro i «poeti bianchi», nascono anche dal carattere multietnico della società americana, dalla presenza di una componente di essa che ha effettivamente difficoltà anche solo a leggere come i neri erano trattati fino a non molto tempo fa. Cose analoghe valgono probabilmente per luoghi non meno multietnici come le università inglesi: lo studente che diede il via al movimento «Rhodes must fall» (Rhodes, cioè la sua statua, deve cadere) era del resto di colore.Proprio questo fatto deve indurci a ritenere che l'Europa continentale, che per solito guarda quasi divertita a episodi come quelli riportati, non possa considerarsi del tutto immunizzata. Pensiamo alle discussioni su come si debba insegnare l'esperienza coloniale, che hanno diviso l'opinione pubblica francese negli ultimi anni; discussioni che, con il crescere di un'immigrazione non europea, potrebbero manifestarsi anche altrove.Ma in Italia e in altri Paesi europei l'appiattimento del passato sul presente, dunque l'appannarsi della dimensione storica, sembrano seguire un'altra via. Per quanto possa apparire a prima vista paradossale, questa via ha a che fare con quel culto della memoria che da almeno un paio di decenni sembra ossessionare le democrazie contemporanee.L'insistenza sul dovere della memoria, sancito da una nutrita serie di date celebrative, potrebbe sembrare un modo per ripristinare quel rapporto con il passato che oggi si è fatto, per varie ragioni, difficile. Ma non è così. Infatti il passato che siamo tenuti a non abbandonare all'oblio - lo ha osservato Alain Finkielkraut - «è un passato semplicemente inassumibile». Dopo la Shoah - vertice del «secolo degli stermini» - ci viene chiesto di ricordare il nostro passato ma soltanto per condannarlo. Che si tratti dello sterminio degli ebrei, del colonialismo, del genocidio degli armeni o delle foibe, sono sempre gli orrori che vanno ricordati.È una via diversa da quella anglosassone, questa, ma che rischia di portare a risultati analoghi: a un annullamento del passato, letto tutto alla luce degli obblighi e delle ingiunzioni del presente .© RIPRODUZIONE RISERVATALOAD-DATE: December 11, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

2 of 25 DOCUMENTSCorriere della Sera (Italy)10 febbraio 2017 venerdì  NAZIONALE Edizione«Capostaff e delega alle partecipate» Così Raggi diede più poteri a Romeo; L'INCHIESTA LE CARTEBYLINE: Fiorenza SarzaniniSECTION: POLITICA; Pag. 6LENGTH: 753 paroleHIGHLIGHT: E lui nell'interrogatorio dice: avevamo un rapporto privato fatto di stima e amiciziaROMA Aveva un delega speciale Salvatore Romeo. Nella delibera firmata il 9 agosto per nominarlo capo della sua segreteria, Virginia Raggi decise infatti di affidargli pure «i rapporti con gli Enti Pubblici e soggetti partecipati a vario titolo da Roma Capitale». E fu proprio questo uno degli elementi a provocare la frizione con gli altri componenti della giunta e in particolare con l'ex assessore al Bilancio Marcello Minenna, scelto per gestire quel settore strategico per il Campidoglio. Ci furono almeno tre riunioni durante le quali Raggi fu messa in guardia dai rischi «anche penali» della sua scelta che poteva provocare una contestazione di abuso d'ufficio. Ma - hanno raccontato svariati testimoni - «alla fine, anche grazie all'appoggio di Luigi Di Maio, decise di confermarla pur nella consapevolezza che gli altri avrebbero dato le dimissioni».Il rapporto «privato» «Con Virginia avevo un rapporto di amicizia e profonda stima», ha dichiarato Romeo ai magistrati che gli chiedevano la natura della sua relazione. Ma questo non basta evidentemente a spiegare né il ruolo speciale che gli fu affidato, né la sua scelta di intestarle due polizze da 30mila e da 3mila euro. Secondo il suo legale, durante l'interrogatorio Romeo avrebbe detto che «i beneficiari delle polizze - che attualmente sono una decina - erano tutti all'oscuro». Versione però smentita dall'ex fidanzata Alessandra Bonaccorsi che pubblicamente ha raccontato di essere stata informata del regalo dallo stesso Romeo.Per difendersi dall'accusa di abuso d'ufficio in concorso con la stessa Raggi, Romeo ha promesso di «mandare una memoria». Sia lui sia Raggi sono stati interrogati per oltre 5 ore ma evidentemente non sono riusciti a spiegarsi. Entrambi devono dunque chiarire ulteriormente i passaggi della procedura scelta, perché Romeo fu messo «in aspettativa» da dipendente con stipendio pari a 39mila euro l'anno e poi assunto nuovamente dal Comune come dirigente con un emolumento di 110mila euro. Ma soprattutto senza che ci sia stata alcuna consultazione con gli altri collaboratori della sindaca.Nessun «visto»È stata l'ex capo di gabinetto Carla Raineri ad evidenziare nell'esposto depositato in Procura, le anomalie dell'iter scelto: «La posizione di Romeo era stata (deliberatamente?) inserita all'interno di una più vasta delibera contenente altre due posizioni e l'emolumento non era stato "deliberatamente" esplicitato». Poi ha ricostruito quei giorni. Raineri chiede pareri ad alcuni giuristi che «erano tutti contrari» e ha più di un confronto acceso con Raggi. Sottolinea il fatto che la pratica non sia passata dal suo ufficio, e che il «visto» alla delibera sia stato apposto da Gianluca Viggiano, ex finanziere e in passato collaboratore di Marra, anziché dalla responsabile dell'ufficio del Personale, ma anche su questo non viene presa in considerazione. «La sindaca - continua Raineri - ci disse che avrebbe consultato l'Avvocatura capitolina e noi ci mostrammo favorevoli. In realtà lei chiese all'avvocato Rodolfo Murra soltanto un parere orale e quando si rese conto che anche lui era contrario decise di incaricare una giovane avvocatessa sua amica, che avrebbe reclutato di lì a poco, che trovò un precedente costituito da un sospetto e risalente parere dell'avvocatura capitolina e un regolamento del Comune di Firenze».«Non sentì ragioni»Si tratta di Luigia Auriemma, legale che collaborava con Raggi e che adesso potrebbe diventare testimone dell'inchiesta. Partecipò infatti ad almeno tre riunioni durante le quali la sindaca fu invitata a fare marcia indietro ma, come ricorda Raineri «non volle sentire ragioni, nonostante le avessi specificato che tale comportamento avrebbe potuto configurare un'ipotesi di abuso d'ufficio laddove il meccanismo fosse stato posto in essere per attribuire al dipendente un ingiusto profitto». In quei giorni numerosi esponenti del minidirettorio e lo stesso Di Maio come referente per i vertici nazionali, furono consultati. Ma evidentemente si decise che Romeo e Marra fossero indispensabili.fsarzanini@corriere.it© RIPRODUZIONE RISERVATAnull1Contestato l'incariconella segreteriaUn altro capitolo giudiziario riguarda la nomina di Salvatore Romeo a capo della segreteria della sindaca. Sia Raggi che Romeo sono indagati per abuso d'ufficio. L'ex capo della segreteria si è dimesso dal proprio incarico il 17 dicembre, il giorno dopo l'arresto di Raffaele Marra. Mercoledì è stato sentito dai magistrati di Roma, anche sulla vicenda di una polizza vita intestata a Raggi2LOAD-DATE: February 10, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved

3 of 25 DOCUMENTSCorriere della Sera (Italy)7 dicembre 2016 mercoledì  NAZIONALE EdizioneDIRE LA VERITÀ VALE DI PIÙ SE LA DICI BENE; RitagliBYLINE: Claudio MagrisSECTION: CULTURA; Pag. 47LENGTH: 516 paroleÈ fatale che si parli più del male che del bene, più delle donne uccise che di quelle che vivono in armonia con chi sta loro accanto. Il male è spettacolare; le cronache ridondano di corruzioni, disfunzioni, violenze, infami ingiustizie e diseguaglianze. Ma il bene, proprio perché è più raro, dovrebbe attrarre di più; la rarità, diceva già Adam Smith, ha un prezzo alto e infatti i diamanti costano molto perché rari. Anche il bene, come il male, può essere sensazionale oppure sottile e quasi inavvertito, sfumatura di luce che fa più chiara l'aria e più calde le cose. Qualche settimana fa ho avuto l'occasione di accompagnare una persona nella Struttura Complessa di Oncologia dell'Azienda sanitaria di Trieste, situata nell'Ospedale Maggiore, che non avevo più visto da alcuni anni. I corridoi e le sale d'aspetto erano luminose; si poteva attendere seduti non in tetre file ma in spazi simili ai miei amati Caffè. C'erano quadri alle pareti; non solo giornali ma anche libri a disposizione dei pazienti, il tratto del personale era gentile nel senso forte della parola. Chi aveva pensato a rendere più lieve l'attesa di una risposta dalla quale può dipendere il proprio destino era evidentemente qualcuno persuaso che la cura non riguarda solo un organo minacciato ma la persona intera, che in quel luogo può trovarsi sulla linea del fuoco.Non mi sono perciò stupito quando ci siamo trovati davanti al deus , in questo caso dea ex machina di quel luogo che per alcuni può essere l'anticamera dell'Ade. La dottoressa Alessandra Guglielmi, che dirige quella Struttura, era precisa e accogliente; ascoltava e ciò che diceva non era solo un'accurata informazione sullo stato delle cose, il comunicato del superiore che sa all'inferiore che non sa; era un incontro tra persone e non solo tra medico e paziente. A lei spettava dire la verità o almeno ciò che in quel momento si poteva sapere della verità, e a noi spettava ascoltare quella verità. Ma lei evidentemente sapeva - come si sentiva dal tono della voce, dalle parole oggettive e misurate, dai movimenti delle belle mani - che dire la verità nel modo giusto può essere più difficile che scoprirla in una Tac, perché la verità, è stato detto, può rendere liberi ma può essere pure un salasso al cuore.Per fortuna la verità da noi appresa in quel pomeriggio non era affatto devastante ma il modo in cui la diceva faceva capire che, anche se le cose fossero state peggiori, avrebbe saputo dirle senza smussarle ma senza provocare sconvolgimenti e anzi destando una ragionevole capacità di resistenza. L'arte medica è una simbiosi di capacità diagnostica e attenzione al paziente e può iniziare già in un'atmosfera quasi piacevole delle sale d'attesa - cosa che diventa difficile o pressoché impossibile quando il numero di chi ha bisogno di cure si fa tragicamente insostenibile, come accade sempre più.Così siamo usciti non trionfanti ma razionalmente ed emotivamente sereni. È stato un pomeriggio niente male, ha detto la diretta interessata, bevendo la birra che eravamo andati a prendere in un caffè davanti al mare.© RIPRODUZIONE RISERVATALOAD-DATE: December 7, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

4 of 25 DOCUMENTSCorriere della Sera (Italy)28 dicembre 2016 mercoledì  RIBATTUTA EdizioneIl nipote di Pertini rapinato e picchiato nella sua parrocchiaBYLINE: G.Fas.SECTION: CRONACHE; Pag. 21LENGTH: 365 paroleHIGHLIGHT: Il sindaco LeoIuca Orlando: «È un fatto gravissimo, a qualcuno dà fastidio il suo impegno»Palermo, don Miguel è al quartiere Zen. Il racconto ai poliziotti: «Mi hanno colpito alla testa, volevano soldi»Il sindaco di Palermo Leoluca Orlando dice che «è un'aggressione vile, preoccupante» e che «evidentemente padre Miguel ha dato fastidio a qualcuno». Lui, padre Miguel, ha spiegato agli uomini della squadra mobile la sola certezza che ha, cioè che «quei ragazzi volevano i soldi». Quindi la domanda è: si è trattato di una semplice rapina, chiamiamola così, o è stato qualche altro motivo a guidare gli aggressori?Siamo nella chiesa di San Filippo Neri, quartiere Zen di Palermo. Il parroco è Miguel Angel Pertini, lontano nipote dell'ex presidente della Repubblica Sandro Pertini. Ieri all'alba nella sua parrocchia sono arrivati in quattro, tutti con il volto coperto e uno di loro impugnava una pistola. Prima hanno rubato il tabernacolo con i calici e le ostie per l'eucarestia, poi sono saliti al secondo piano, casa sua. Un'alba drammatica per lui e per i suoi genitori, arrivati dall'Argentina la sera precedente, suoi ospiti in canonica. Sorpresi tutti e tre nel sonno, sono stati strattonati e aggrediti dalla banda che chiedeva soldi, appunto, forse credendo che in chiesa fossero custodite le offerte natalizie dei fedeli. E invece se ne sono andati con un bottino modesto, circa 400 euro, non prima di aver colpito padre Miguel alla testa per costringerlo a consegnare il denaro con qualcosa che lui non è riuscito a identificare.Medicato e rimandato a casa, se l'è cavata con un ematoma guaribile in pochi giorni ma adesso non sono le sue ferite a preoccupare chi si occupa del caso. C'è da indagare sulla possibilità che la banda mirasse a qualcosa di più e di diverso dai soldi. Quel qualcosa che ha portato il questore Guido Longo a fare visita al parroco, ieri sera. O quel che ha fatto dire al sindaco Orlando: «Padre Pertini ha evidentemente dato fastidio a chi per anni ha avuto il controllo sul territorio e oggi ha perso terreno».E il pensiero torna all'altra aggressione contro padre Miguel, nel 2009, il giorno del sedicesimo anniversario dell'uccisione di Don Puglisi. Un gruppo di uomini irruppe in chiesa con spranghe e bastoni e il sacerdote dichiarò a un giornale locale: «A volte è meglio tacere anche una verità per il bene del quartiere».© RIPRODUZIONE RISERVATALOAD-DATE: December 28, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

5 of 25 DOCUMENTSCorriere della Sera (Italy)10 gennaio 2017 martedì  NAZIONALE EdizioneIl ritorno degli over 50, l'ex «segmento debole» del mercato del lavoro; L'analisiBYLINE: Dario Di VicoSECTION: ECONOMIA; Pag. 6LENGTH: 700 paroleHIGHLIGHT: Le scelte aziendali e l'effetto della riforma ForneroC'era una volta... il segmento debole del mercato italiano rappresentato dagli over 50. A quel tempo era convinzione comune che le aziende ne avrebbero fatto letteralmente polpette buttandoli fuori dalla produzione alla prima occasione di ristrutturazione degli organici. Le cose però non sono andate così e i dati di ieri sull'occupazione in Italia diffusi dall'Istat lo confermano clamorosamente.Nel periodo che va da novembre '15 allo stesso mese del '16 gli occupati con 50 anni e più sono cresciuti di 453 mila unità ovvero del 6%. Va ricordato come nello stesso periodo gli occupati di tutti gli altri segmenti anagrafici al contrario siano scesi: di sole 5 mila unità nella fascia tra 15-24 anni, di 88 mila posti in quella 25-34 e di ben 160 mila nella fascia 35-49 anni. Ce n'è abbastanza quindi per trarne la conseguenza che nel mercato del lavoro abbiamo assistito in questi anni a un silenzioso ribaltone: si è rafforzata la posizione degli over 50 mentre «la pancia depressa» è identificabile a questo punto con i 35-40enni, che evidentemente stanno pagando il prezzo di quelle ristrutturazioni di cui si paventava.Restano sullo sfondo i giovani sotto i 35 anni che, nonostante gli incentivi alla stabilizzazione, hanno visto calare il numero degli occupati. Costano di meno ma non vengono assunti.Come si spiega tutto ciò? Innanzitutto, sostengono gli addetti ai lavori, con l'effetto statistico legato all'aumento dell'età pensionabile previsto dalla legge Fornero. Per calcolare quanti dei 453 mila posti in più siano legati alle novità normative introdotte dal governo Monti un esperto come Carlo Dell'Aringa consiglia di consultare il tasso di occupazione dei 50-64enni, che segna un +2,1%. Si può quindi ipotizzare che almeno un terzo dell'incremento degli occupati (grosso modo 150 mila unità) sia dovuto a persone che sono state obbligate a procrastinare l'uscita verso la pensione.Ma non è il solo effetto statistico che contrassegna e in qualche modo spiega il ribaltone dei cinquantenni. Per un normale effetto demografico nelle classi degli over 50 sono precipitati via via moltissimi quarantenni già occupati che però hanno fatto salire la quota dell'ultimo segmento (che ha ricevuto occupati nuovi e non ha scaricato pensionati). È forse questa la componente quantitativamente più ampia di quei benedetti 453 mila nuovi occupati. Viene stimata poco consistente, invece, la quota di quanti - sempre tra gli over 50 - sono passati direttamente dalla disoccupazione al posto di lavoro. In questa fascia d'età è infatti più probabile che si apra un'attività autonoma piuttosto che si venga chiamati da un'azienda.«Al netto di tutte queste considerazioni - chiosa Dell'Aringa - si può constatare come le aziende siano state ben contente di mantenere nei propri ranghi i 50enni giudicandoli evidentemente affidabili per cultura del lavoro e competenze. Non era affatto scontato che fosse così, anzi. È un fenomeno sociale che andrebbe indagato con maggiore attenzione. In definitiva nel segmento dei seniores è aumentata sia l'offerta che la domanda di lavoro, al contrario di quanto purtroppo è capitato tra i giovani».Si può aggiungere anche che tutto ciò è avvenuto nonostante la «linea retta dei salari», come la definisce l'ex ministro Maurizio Sacconi, che in Italia vede salire le paghe con l'età anche a 60 anni. Ma per il combinato disposto delle dinamiche di cui abbiamo parlato c'è il rischio che l'aumento dell'età pensionabile diventi un ostacolo strutturale all'ingresso dei giovani nel mercato del lavoro? «Può esser capitato che nell'immediato la rigidità nell'uscita si sia scaricata sui trentenni ma i mercati del lavoro aperti sul medio periodo funzionano per entrambi i segmenti, invece i mercati contratti come quello italiano alla fine non funzionano per nessuno» risponde lo stesso Sacconi.© RIPRODUZIONE RISERVATAPer l'Istat è occupato chi ha svolto almeno un'ora di lavoro nella settimana in cui è stata condotta l'indagine. Può trattarsi anche di lavoro non retribuito nella ditta di un familiare con il quale si collabora abitualmente.I dipendenti assenti dal lavoro sono considerati occupati quando continuano a percepire almeno il 50% della retribuzioneLOAD-DATE: January 10, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved

6 of 25 DOCUMENTSCorriere della Sera (Italy)11 gennaio 2017 mercoledì  NAZIONALE EdizioneViolato il telefono di Renzi Falle nella sicurezza italiana e la Rete che porta agli Usa; Le carteBYLINE: Fiorenza SarzaniniSECTION: PRIMO PIANO; Pag. 3LENGTH: 928 paroleHIGHLIGHT: Potere, finanza e logge segrete: i tre livelli di ricatto ai politiciROMA È diviso in «cartelle» l'immenso archivio segreto di Giulio Occhionero, l'ingegnere nucleare che per almeno cinque anni ha spiato le più alte istituzioni italiane: politici, massoni, affari. E contiene migliaia di documenti e email con nomi e fatti riguardanti la vita pubblica e privata delle vittime. Era perfetto il «malware» - dispositivo di intrusione informatica - utilizzato, perché gli consentiva di «ricevere regolarmente sul proprio personal computer tutti i dati carpiti dai computer delle vittime, inviandoli poi a un server» da lui stesso creato. Compreso l' account personale di Matteo Renzi, grazie al quale sono entrati nel suo cellulare. Ed è questo a rendere inquietante l'intera vicenda.La «falla» nel sistema e la sicurezza nazionalePerché per almeno due anni Occhionero e sua sorella hanno potuto leggere e copiare le comunicazioni riservate del presidente del Consiglio, senza che scattasse alcun allarme. E negli ultimi quattro anni hanno captato i file dei vertici di forze dell'ordine, servizi segreti, Bankitalia, di parlamentari e manager di Stato senza che nessuno se ne accorgesse.Una «falla» nel sistema, una «alterazione, con grave rischio per la sicurezza nazionale, visto che si tratta di spionaggio politico e militare», come specifica il giudice. E adesso si sta cercando di scoprire la «rete» che ha utilizzato queste notizie segrete, mandanti e referenti di una raccolta di dati «sensibili» che in Italia non ha precedenti.Legami con la P4e consulenze agli UsaIl giudice indica quattro indirizzi email dove Occhionero «inviava i dati carpiti dalle macchine delle vittime» e specifica che sono «gli stessi emersi nel 2011 corso del procedimento penale avviato a Napoli contro la P4, uno collegato a operazioni di controllo da parte di Luigi Bisignani nei confronti dell'onorevole Alfonso Papa e delle Fiamme Gialle». E poi aggiunge: «Finora non era mai stato possibile risalire al reale utilizzatore del "malware". Tuttavia erano già evidenti indizi gravi, precisi e concordanti che fosse sempre la stessa persona». Occhionero è dunque, almeno secondo il gip, l'uomo che si cela dietro gli scandali massonici degli ultimi anni collegando la «rete» di Bisignani a quella appena scoperta. Gli inquirenti escludono che abbia potuto fare tutto da solo con la sorella.Sono le intercettazioni ambientali e telefoniche svolte a partire dal marzo 2016 - quando una denuncia presentata dal responsabile sicurezza di Enav ha fatto scoprire l'intrusione abusiva nei sistemi dell'ente - a svelare la «rete» internazionale di contatti sulla quale i due potevano contare per nascondere i documenti rubati. Personaggi che si muovono tra Londra e il Minnesota grazie a una galassia di società e prestanome che hanno consentito loro di effettuare questa attività occulta. Nell'ordinanza di cattura viene specificato che la società «Westland Securities» dei due fratelli «ha fornito consulenze al governo statunitense in un'operazione commerciale per la costruzione di infrastrutture nel porto di taranto».I «Nick» perpolitici e banchieriDei 18.327 username archiviati, 1.793 hanno una password di accesso (evidentemente rubata ai titolari del profilo) e sono divisi per 122 categorie, ognuna con un «Nick». Ci sono quelle dei politici, quelle specifiche sugli affari. Nella cartellina «Bros» «che sta per brothers» ci sono invece «524 account di posta elettronica relativi a 338 nominativi univoci verosimilmente appartenenti a membri della massoneria. I dati relativi a Renzi, il presidente della Bce Mario Draghi e gli altri rappresentanti istituzionali sono nella cartella «Pobu» «che potrebbe essere l'abbreviazione di Political e Business».Il pubblico ministero Eugenio Albamonte e gli specialisti della Polizia postale hanno avuto accesso soltanto a una minima parte di questi file . Il contenuto dei documenti riservati captati a Renzi e agli altri esponenti istituzionali risulta tuttora sconosciuto perché Occhionero è riuscito a inserirlo in server «criptati» che si sta cercando adesso di aprire anche con la collaborazione dell'Fbi.I tre livellidi ricattoLe verifiche svolte dagli inquirenti consentono di delineare tre livelli di interesse dei due fratelli in questa «illecita attività di dossieraggio». L'intrusione effettuata nel marzo scorso contro Enav, quando era in atto la privatizzazione dell'ente di assistenza al volo, fa comprendere la necessità di avere informazioni per portare a termine operazioni speculative di alta finanza evidentemente svolte anche nei confronti di altre società di Stato. C'è poi il livello medio, che mira a carpire notizie «politiche» in un'attività lobbistica che evidentemente consente di accrescere il proprio potere, come del resto Occhionero faceva all'interno della loggia del Grande Oriente di cui era affiliato.Infine c'è il sottobosco alimentato con la diffusione di segreti sulla vita privata delle vittime, che può diventare una micidiale arma di ricatto. Proprio come scoperto nell'ambito della P4 e prima della P3, quando furono confezionati veri e propri dossier da utilizzare contro i politici che rifiutavano di scendere a patti con i criminali. In questo caso si sta cercando tra appartenenti alle forze dell'ordine e ai servizi segreti, faccendieri, paparazzi e free lance.fsarzanini@corriere.it© RIPRODUZIONE RISERVATASono programmi nocivi che infiltrano email e computer, come i virus e i «trojan horse», cavalli di troia. Il «codice» scoperto dall'inchiesta di Roma era finalizzato a estrarre dati e informazioni dagli indirizzi email sotto attacco © RIPRODUZIONE RISERVATALOAD-DATE: January 11, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved

7 of 25 DOCUMENTSCorriere della Sera (Italy)14 gennaio 2017 sabato  BRESCIA EdizioneGli ultra 50enni senza impiego sono oltre trentadue mila; I DRAMMI DELLA DISOCCUPAZIONEBYLINE: Thomas BendinelliSECTION: BRESCIA; Pag. 2LENGTH: 744 paroleHIGHLIGHT: Iniziative per riqualificarli. Gli operatori: «Segnali positivi, ma servono fondi»«La lieve crescita dell'occupazione in Italia (+0,1%) riguarda prevalentemente le donne e le persone ultracinquantenni». Ad affermarlo, lunedì, il report mensile dell'Istat. Tra questi nuovi occupati non c'erano però Eduardo Pacho Dellagiovanna e la donna di 56 anni che nei giorni scorsi hanno deciso di togliersi la vita a Brescia, il primo sparandosi un colpo, la seconda gettandosi nella tromba delle scale dall'undicesimo piano di un palazzo di piazza Vittoria. Due morti in poche ore, due storie che si sono intrecciate, accomunate anche dalla disperazione per un lavoro che non riuscivano a trovare. I grandi numeri dell'economia spesso confliggono con i drammi individuali.  La crisi ha cambiato molte cose. A Brescia la disoccupazione è triplicata in pochi anni, passando da un tasso fisiologico o quasi del 3% o a circa il 9 per cento. I piccoli segnali di ripresa in atto non stanno per il momento portando nuova occupazione, vecchie occupazioni stanno scomparendo, quelle nuove stentano ad arrivare, l'industria 4.0 di cui tanto si parla è passaggio necessario per l'impresa ma apre anche tanti interrogativi sul piano sociale ed occupazionale. E così a oggi, i dati sono aggiornati a fine novembre, gli iscritti nei diversi centri per l'impiego bresciani sono circa 153 mila. Di questi gli over 50 sono oltre 32 mila, 15mila donne e 17.500 uomini. Non tutti gli iscritti alle liste dei centri per l'impiego sono in questo momento davvero disoccupati (che, appunto, in provincia è al 9%) ma questi numeri danno l'idea della fame di lavoro e della sofferenza che ancora oggi, a oltre 8 anni dal divampare della crisi, si vive in decine di migliaia di famiglie. Tenere insieme i due corni è faccenda complicata: da un lato ci sono tanti giovani, magari formati e con competenze adeguate, che non riescono a trovare un lavoro (la disoccupazione giovanile è superiore al 35% in provincia di Brescia), dall'altro ci sono gli over cinquanta espulsi dal mercato che non riescono a trovare un nuovo lavoro e che hanno di fronte ancora molti anni prima di arrivare alla pensione. La Provincia ha avviato diverse iniziative, dagli incentivi per assunzioni a tempo indeterminato per donne over 40 (100 mila euro) a quelli per gli uomini over 45 (altri 100 mila euro) fino all'accordo territoriale con Cgil, Cisl e Uil per il sostegno al diritto allo studio rivolto alle famiglie con almeno un disoccupato (150 mila euro, i termini scadono a fine mese). «A breve faremo anche un bando specifico per gli over 55 disabili - spiega Paolo Pagani, responsabile del settore Lavoro della Provincia -, così come ci sarà un'integrazione di 400 mila euro per i disoccupati di lunga data nell'ambito della dote unica regionale». Progetti importanti, ma evidentemente non sufficienti per dare risposta in maniera adeguata al tanto lavoro che ancora manca.Anche perché le risorse sono quelle che sono: «Stiamo incrementando molto le cosiddette politiche attive - osserva Pagani - e stiamo potenziando i centri per l'impiego a livello provinciale». Dopodiché - osserva Pagani - se a Brescia i dipendenti dei Centri per l'impiego sono un centinaio e a livello nazionale sono circa 9 mila, in Germania arrivano a 100 mila e con ben altre risorse a disposizione. Le politiche attive, par di capire, avrebbero bisogno di ben altri fondi a disposizione. Silvia Spera, della segreteria della Camera del Lavoro, saluta positivamente gli accordi fatti anche con i sindacati per la ricollocazione e la riqualificazione dei disoccupati over 50 ma osserva che «con l'allungamento dell'età pensionabile, è anche sempre più difficile». «La situazione è complicata ed è giusto mantenere uno sguardo d'insieme - sottolinea -, perché oltre al problema della ricollocazione degli over 50 c'è anche quello della disoccupazione giovanile. Il tema vero sono gli investimenti pubblici e privati e il lavoro che non riparte. E gli accordi fatti, pur positivi, non spostano la situazione». Gli ultimi dati sugli avviamenti e le cessazioni di contratto sembra abbiano segno positivo, ma evidentemente la strada è impervia. «E per tante persone, giovani e meno giovani - sottolinea Silvia Spera -, la mancanza di lavoro diventa dramma, solitudine e un grande problema di identità sociale».© RIPRODUZIONE RISERVATAnullLa donna La notte tra mercoledì e giovedì una donna di 56 anni di Ome si è gettata nella tromba delle scale della torre di Piazza Vittoria, era stata nel palazzo in cerca di un posto di lavoroLOAD-DATE: January 14, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved

8 of 25 DOCUMENTSCorriere della Sera (Italy)16 dicembre 2016 venerdì  RIBATTUTA EdizioneLa Procura e gli interventi di Raggi per «l'ingiusto profitto» dello staff; Le carteBYLINE: Fiorenza SarzaniniSECTION: POLITICA; Pag. 11LENGTH: 833 paroleHIGHLIGHT: Il passo dell'Anac Il 21 dicembre l'Anac esaminerà la delibera su Renato Marra, fratello di RaffaeleSotto esame gli incarichi a Romeo e ai fratelli Marra. Si procede per abuso d'ufficioROMA L'accusa è precisa: aver modificato le condizioni contrattuali di Salvatore Romeo per fargli «avere un ingiusto profitto». L'accusa di abuso d'ufficio contro Virginia Raggi non è stata ancora formalizzata, ma la strada è tracciata. E quella del capo della segreteria della sindaca di Roma è soltanto una delle nomine finite sotto inchiesta. Le verifiche avviate dai magistrati riguardano anche il ruolo acquisito da Raffaele Marra, potente capo del personale che ha deciso di trovare una collocazione adeguata pure a suo fratello. La sua posizione sembra essersi aggravata dopo gli accertamenti affidati ai poliziotti della squadra mobile. È proprio l'esposto di Carla Raineri - magistrato milanese che insieme all'assessore al Bilancio Marcello Minenna decise di dimettersi da capo di gabinetto a tre mesi dall'ingresso in Campidoglio - a ricostruire quanto accaduto l'estate scorsa.Lo stipendio triplicato Romeo è un semplice dipendente comunale, ma con l'arrivo di Raggi in Comune la sua carriera subisce un'impennata. Diventa il responsabile della segreteria, il suo compenso passa da 39 mila euro a 120 mila euro, poi ridotti a 97 mila dopo la delibera dell'Anac di Raffaele Cantone. Scrive Raineri nella denuncia consegnata lo scorso settembre al procuratore aggiunto Giuseppe Pignatone e all'aggiunto Paolo Ielo: «La delibera è stata portata in giunta il 9 agosto 2016 senza essere prima passata al vaglio del Gabinetto, come avviene di norma per un esame di legittimità. Inusualmente è approdata direttamente in giunta quando io e gli assessori eravamo seduti al tavolo nella Sala delle bandiere e nessuno ne ha illustrato i contenuti prima di porla al voto».Ed ecco l'accusa: «La posizione "Romeo" era stata (deliberatamente?!) inserita all'interno di una più vasta delibera contenente altre due posizioni di collaboratori e l'emolumento non era stato (deliberatamente?!) esplicitato nel quantum , ma determinato con un rinvio per relationem a categorie contrattuali di non immediata percezione. Ciò non ha indotto gli assessori a una particolare attenzione. In realtà il dottor Romeo acquisiva tout court funzioni dirigenziali mai ricoperte in precedenza».I rischi penaliCi furono diverse riunioni sulla riorganizzazione del Comune e Raineri racconta di aver allertato la sindaca sui rischi che si correvano seguendo quella procedura. Anticipando quello che sarebbe poi diventato il cuore dell'indagine. Infatti sottolinea di aver «illustrato a Raggi che doveva ritenersi impossibile per un dipendente assunto a tempo indeterminato ricorrere all'istituto dell'aspettativa per poi essere assunto dal medesimo ente a tempo determinato, e la invitai a revocare la delibera». Raineri è un magistrato, conosce evidentemente bene le procedure. Per questo «rappresentai che un siffatto comportamento avrebbe potuto configurare una ipotesi di abuso d'ufficio laddove un tale meccanismo fosse stato posto in essere allo scopo di attribuire al dipendente un vantaggio economico altrimenti non conseguibile (nella specie Salvatore Romeo aveva più che triplicato il proprio stipendio)».L'amica di RaggiLa discussione sull'opportunità di procedere finì così negli uffici dell'Avvocatura capitolina. Ma anche in questo caso non tutto sarebbe andato liscio. Ed è ancora Raineri a ricostruire l'accaduto: «La sindaca non volle sentire ragioni. Disse che avrebbe consultato l'Avvocatura. Il professor Minenna e io aderimmo all'ipotesi, ma lei chiese al capo dell'Avvocatura un preventivo parere solo orale e quando realizzò che l'avvocato Murra era di avviso contrario (cioè favorevole alla mia tesi) non gli commissionò il parere scritto». Murra sarà interrogato questa mattina dai magistrati e dovrà chiarire anche altre circostanze contenute nell'esposto. Dieci giorni dopo a Raggi fu infatti consegnato il parere dell'avvocato amministrativista Aristide Police secondo il quale non esisteva «alcuna ragione che possa giustificare il mutamento del rapporto di servizio di un proprio dipendente o meglio, la duplicazione di tale rapporto». Ma lei decise evidentemente di ignorare anche questo e - lo specifica Raineri - «si rivolse a una giovane avvocatessa sua amica (che di lì a poco avrebbe reclutato) la quale trovò un precedente costituito da un altro parere dell'Avvocatura capitolina e da un regolamento del Comune di Firenze», mai recepito dal Campidoglio.L'indagine AnacIl 21 dicembre l'Anticorruzione esaminerà la delibera che designa Renato Marra, fratello di Raffaele, a responsabile del Turismo del Comune. Quella del capo del Personale - contestato dagli stessi 5 Stelle anche per i trascorsi con l'ex sindaco Alemanno - è una posizione che sembra aggravarsi. Agli atti dell'inchiesta ci sarebbero irregolarità compiute ottenendo benefici già prima dell'arrivo di Raggi in Campidoglio, comprese le spese di trasferte e missioni. E avrebbe chiesto e ottenuto la «cacciata» della responsabile del personale che gli aveva rifiutato nuovi stage .fsarzanini@corriere.it© RIPRODUZIONE RISERVATALOAD-DATE: December 16, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

9 of 25 DOCUMENTSCorriere della Sera (Italy)16 gennaio 2017 lunedìAuto Tasse, rimpatri o recite? Segreti e bugie nell'era Trump; Paradossi Il protezionismo può spedire alle stelle i costi del made in Usa e falcidiare posti di lavoro. Così l'industria abbozza. E il sindacato taceBYLINE: raffaella PolatoSECTION: CORRIERECONOMIA; Pag. 10LENGTH: 1050 paroleHIGHLIGHT: Solo Ford ha «ceduto» al pressing cancellando il progetto messicano Daimler,Toyota & Co. confermano i vecchi piani. La «resistenza» di Mary Barra, la ceo di General Motors dissente apertamente con la presidenza. Rischia? Sì. Ma...C'è evidentemente una ragione, se il sindacato Usa dell'auto non ha applaudito Donald Trump e tace, ora, davanti ai presunti nuovi investimenti dei costruttori. Non è politica. Non è ideologia. Non è perché l'8 novembre 2016 la Uaw ha votato Hillary Clinton, sperando che la base la seguisse e scoprendo invece, poi, che era un'altra illusione: in quasi tutte le motown d'America - anche nella loro capitale, Detroit - è stato il protezionismo miliardario a sedurre tute bianche e tute blu (afroamericani esclusi, ma lì la discriminante sono state le sparate razziste).Il muro Il fatto è che i leader sindacali, allo stesso modo dei big boss del settore, la storia dei dazi non la vedono come la racconta il presidente in arrivo (venerdì) alla Casa Bianca. Fermerebbe, sì, le importazioni: una tassa del 35% (e addirittura 45% per la Cina) brucerebbe fabbriche e posti di lavoro di quel Messico che fornisce, non soltanto agli States, utilitarie, dunque ve tture di fascia bassa, dunque modelli troppo costosi e troppo poco redditizi per essere prodotti altrove. Proprio perciò non è affatto detto, al contrario, che di questo primo muro messicano beneficerebbero gli Stati Uniti. Dove i costi di produzione - lavoro e non solo - sono in sé più alti. E dove anche buona parte della componentistica proviene d'oltre frontiera, dai distretti nati attorno a Toluca, Puebla, San Luis Potosi. Risultato complessivo dell'effetto dazi, calcolato dal capo di Toyota Nord America, Jim Lentz: anche una berlina made in Usa come la Camry, perfetto termine di paragone visto che da 15 anni è l'auto più venduta nel Paese (Suv esclusi), dovrebbe aggiungere mille dollari al conto di produzione della nativa fabbrica in Kentucky. Considerato che, poi, il prezzo di vendita parte da 23 mila dollari, l'impatto in prospettiva è evidente. Per i clienti. Per le vendite. Per la redditività di un sistema che nel 2016, risorto definitivamente dalla crisi che portò ai salvataggi pubblici, nel 2016 ha battuto ogni record di immatricolazioni. Se cambiassero le condizioni, per tornare a chiudere il cerchio dovrebbe cercare nuovi equilibri. Sì: anche occupazionali.Perciò, se non fosse per il rischio concreto che più di qualcuno si faccia molto, molto male, e che proprio la relativa consapevolezza sia la molla dietro certe strategie di comunicazione mandate in scena la settimana scorsa al Salone di Detroit, questa partita a ping pong tra il nuovo presidente degli Stati Uniti e i costruttori d'auto andrebbe in massima parte raccontata come una recita. All'apparenza, la minaccia di Trump di chiudere i confini nazionali al più globalizzato dei settori, pena dazi altissimi e magari qualche altra noia per chi non si allinea, funziona. Sembra un tocco di bacchetta magica: uno dopo l'altro, anche i costruttori non direttamente «avvisati» dal prossimo inquilino della Casa Bianca annunciano nuovi investimenti e nuovi posti di lavoro negli Stati Uniti. «The Donald» naturalmente ringrazia, esulta, e lo rende pubblico via Twitter. Tutti soddisfatti, tutti contenti. Di nuovo, però: all'apparenza. E l'apparenza può bastare (in questo caso, per ora, effettivamente basta). Ma può anche, mascherandoli, esasperare i rischi.Gli annunciQui, da un lato c'è l'uomo che ricopre la carica con maggior potere dell'intero pianeta. Dall'altra, industriali e manager che chiaramente non possono permettersi di sfidarlo, anche solo ignorandone i richiami. E infatti hanno risposto, in qualche caso giocando d'anticipo. Solo uno, però, è alla fine un concreto «buon raccolto» per Trump: Billy Ford, al termine di un pressing telefonico fatto di «parecchie chiamate sul cellulare», ha mollato, cancellato l'investimento da 1,6 miliardi per una nuova fabbrica messicana in cui trasferire la produzione della Focus (poco redditizia per gli Usa), annunciato che invece metterà 700 milioni per ampliare la gamma del relativo impianto in Michigan.Per il resto. Toyota, entrata come General Motors esplicitamente nel mirino di Trump, ha sì risposto che investirà dieci miliardi in cinque anni: ma non è un annuncio, è il piano industriale (che non si fa in poche settimane) già previsto, e non intacca presenza e impegni in Messico. Volkswagen, è vero, ha rilanciato il suo budget da 7 miliardi: peccato sia il programma 2015-2019, oscurato poi dal dieselgate, e peccato che non abbia chiarito (o scelto) se il nuovo Suv elettrico lo costruirà in una fabbrica americana o messicana. Honda, certo, ha parlato di un nuovo modello ibrido: ma a partire dal 2018, in un impianto già esistente, per un impegno comunque limitato (e peraltro non quantificato). E Daimler, okay, sul piatto Usa mette un altro miliardo e rotti: per espandere la produzione di Suv, però, già in agenda perché questa e l'intera alta gamma è la fascia che «tira», rende, e dunque in cui tutti i costruttori stavano già investendo «a prescindere». Il che porta a Fiat Chrysler, ringraziata due volte pubblicamente da Trump (incontrato da John Elkann già dalla vigilia delle elezioni).Anche prima che scoppiasse lo scontro con l'Epa sul presunto dieselgate, inevitabilmente diventato la priorità, Marchionne non stava a insistere più di tanto sul fatto che il miliardo annunciato per Michigan e Ohio, con 2 mila assunzioni programmate per un nuovo Suv e un nuovo pick-up, rientrano nella prevista strategia di ulteriore rafforzamento dell'alta gamma (esattamente come in Italia, ed esattamente per le stesse ragioni). Ma, se non l'ha fatto, è perché ha più ragioni degli altri per assecondare la nuova Casa Bianca. Il «di più» - questione software-emissioni a parte, ovviamente - si chiama General Motors. Lui Mary Barra l'ha corteggiata, respinto. Trump l'ha minacciata (con i dazi), respinto a sua volta: l'unica signora del mondo dell'auto è anche l'unica, tra i big boss, a non aver parlato di investimenti negli States e ad aver invece confermato - come peraltro hanno fatto tutti, esclusa Ford e inclusa Fca - gli impegni messicani che le era stato chiesto di cancellare. Sa benissimo quanto rischia, perché sa benissimo che quel che paga sono anche i suoi stretti legami con Hillary Clinton. La sua debolezza si sarebbe potuta tradurre in una nuova opportunità per Marchionne-Elkann. Se la bomba Epa non avesse rimescolato ancora le carte.© RIPRODUZIONE RISERVATALOAD-DATE: January 16, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved

10 of 25 DOCUMENTSCorriere della Sera (Italy)30 gennaio 2017 lunedì  NAZIONALE EdizioneSempre più sola; J UVENTUS Senza tanti problemi si libera del Sassuolo e allunga in classifica sulla RomaBYLINE: Paolo TomaselliSECTION: SPORT; Pag. 36LENGTH: 600 paroleHIGHLIGHT: Si diverte e mostra tutto il suo strapotere Tensione Dybala: non dà la mano ad AllegriREGGIO EMILIA Evidentemente questa nuova Juve è così bella che nessuno ha intenzione di lasciarla nel bel mezzo del divertimento. Del resto il nuovo modulo varato otto giorni fa contro la Lazio è nato anche per questo: per includere tutte le stelle dell'attacco bianconero. E in alcuni frangenti sembra davvero un Luna Park, soprattutto rispetto al vecchio 3-5-2 visto a Firenze, non più tardi di due settimane fa. Così, Paulo Dybala, sostituito a 16' minuti dalla fine (recupero compreso) non la prende bene e mentre Massimiliano Allegri gli tende la mano destra, lui non risponde al saluto.Anche contro la Lazio e il Milan era toccato all'argentino sbarbato uscire prima della fine. Ma stavolta più delle altre, il cambio per Pjaca ci sta. E la reazione di Dybala, che è nel pieno di un rinnovo del contratto in cui l'accordo sulla cifra fissa e sui bonus non c'è ancora, non è un bello spot. Anche se poi arriva l'immancabile tweet riparatorio: «Tutti uniti». Allegri giustifica il gesto ma allo stesso tempo rivendica la sua scelta: «Paulo era arrabbiato, ma è giusto così. Tutto vorrebbero restare in campo, ma Cuadrado e Mandzukic avevano ancora forza nelle gambe e ho tolto lui. L'importante è dare la mano al compagno che entra». L'episodio guasta solo in minima parte una delle domeniche più positive per la Juve, che ottiene la terza vittoria consecutiva col nuovo modulo e stacca di nuovo di 4 punti la Roma, con una partita da recuperare a Crotone. La conferma migliore anche stavolta arriva proprio dal modo in cui la squadra di Allegri ottiene la vittoria: due gol costruiti con azioni spettacolari, tante occasioni per segnare il terzo, appena due tiri in porta subiti e per giunta nella stessa azione, con il neo 39enne Buffon bravo a respingere prima su Politano e poi su Matri.Anche all'andata la Juventus aveva dominato la squadra di Di Francesco, eppure la continuità e l'intensità delle giocate e la solidità complessiva nella controprova del 4-2-3-1 lontano dallo Stadium sembrano migliori. È ancora Mandzukic a confermarsi l'uomo chiave sulla sinistra: il tacco che libera Alex Sandro al cross (con Higuain che anticipa Acerbi a centro area) ricorda però che Marione non è solo muscoli e corsa. Così come il Pipita non è solo un (grande) finalizzatore: è lui che ruba palla in pressing a Cannavaro e crossa per Khedira. Dybala fa la cosa migliore della sua partita, un velo delizioso, e il tedesco può così scaricare in porta il tiro del 2-0.Tutto molto bello e anche molto semplice, almeno in apparenza. Perché lo strapotere della Juve, è tecnico e fisico, con i terzini che spingono e si sovrappongono e la squadra che sta compatta in 30 metri quando si tratta di difendere.L'unica controindicazione può essere la tanta energia spesa, che toglie lucidità in attacco. Non a caso la nuova Juve sbaglia sempre il terzo gol. Prima dell'Inter però c'è una settimana senza impegni, ideale per recuperare, lavorare. E anche per chiarirsi a quattr'occhi, non solo sui social network.© RIPRODUZIONE RISERVATAMarcatori: Higuain 9', Khedira 26' p.t.SASSUOLO (4-2-3-1): Consigli 6; Antei 4,5, Cannavaro 5, Acerbi 5, Peluso 5,5; Aquilani 5, Mazzitelli 5,5 (Duncan 5 14' s.t.); Berardi 5, Pellegrini 5,5 (Defrel 5 14' s.t.), Politano 6; Matri 5 (Ragusa s.v. 31' s.t.). All.: Di Francesco 5,5JUVENTUS (4-2-3-1): Buffon 6,5; Lichtsteiner 6, Bonucci 6, Chiellini 6,5, Alex Sandro 6,5; Khedira 7, Pjanic 6,5; Cuadrado 7 (Rincon s.v. 38' s.t.), Dybala 6 (Pjaca s.v. 33' s.t.), Mandzukic 7; Higuain 7,5. All.: Allegri 7Arbitro: Doveri 6Ammoniti: Politano, Mazzitelli, Peluso, PjanicRecuperi: 3' più 4'LOAD-DATE: January 30, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved

11 of 25 DOCUMENTSCorriere della Sera (Italy)22 gennaio 2017 domenica  NAZIONALE EdizioneLa turbina rotta? Si poteva riparare con 25 mila euro; L'inchiestaBYLINE: Virginia PiccolilloSECTION: CRONACHE; Pag. 4LENGTH: 504 paroleROMA Una turbina della Provincia, rotta. E una, potentissima, dell'Anas, chiesta solo all'ultimo momento. Anzi dopo. Quando la slavina era già precipitata sull'hotel Rigopiano, il muro di neve alto tra i due e i tre metri ostruiva il passaggio dei soccorsi e Giampiero Parete, uscito dall'albergo per prendere una medicina per la moglie, ha potuto lanciare l'sos. Nel giorno dei primi interrogatori e del sopralluogo dei magistrati sul luogo del disastro l'obiettivo dell'inchiesta viene indicato dal procuratore Cristina Tedeschini: «Do per assodato che l'hotel sia stato costruito in una zona a rischio valanga, pur in presenza di tutte le autorizzazioni urbanistiche, ambientali o edilizie in regola. Quindi voglio sapere come viene gestito questo rischio, come viene monitorato il rischio e che provvedimenti sono stati presi. Quindi non è detto che il soggetto interessato sia solo l'eventuale proprietario, ma chi anche ha in carico le gestioni del rischio ambientale». L'elenco comprende evidentemente chi aveva il compito di disporre l'evacuazione della struttura di fronte all'allerta meteo e chi doveva sgomberare le vie di accesso, tenendo conto che la Provincia di Pescara ha una sola effettiva turbina, comprata nel 1988. Ma possiede anche l'Unimog, cioè un camioncino polivalente che d'estate taglia l'erba e d'inverno spala la neve. È stato acquistato nel 2000 e si è rotto il 7 gennaio. Per ripararlo sarebbero bastati tra i 10 e i 25 mila euro. Eppure nessuno ha autorizzato quella spesa, neanche quando la neve ha cominciato a isolare paesi e frazioni.Dice ancora Tedeschini: «Solo sul posto si capisce davvero l'entità di questa tragedia. E quanto difficile è stato il lavoro dei soccorritori. Tutto questo ci impone di fare presto. Quindi procederemo senza sosta nella raccolta di informazioni e di documentazione». I documenti già acquisiti consentono di ricostruire le fasi della tragedia nel dettaglio, grazie alle telefonate con le richieste di aiuto. A partire dal 14 gennaio, giorno in cui l'allerta valanga viene innalzato a livello 4. Si valuta l'evacuazione dell'hotel e la pulizia della provinciale, ma si decide che la priorità è arrivare in quei paesi dove ci sono anziani, malati in difficoltà. Fino alle 17.40 di giovedì quando il cuoco avvisa il suo datore di lavoro Quintino Marcello e lui, a sua volta, avverte la prefettura: «A Rigopiano è crollato l'albergo. Quello famoso», grida.Solo a quel punto, in piena emergenza disastro, l'Anas riceve la richiesta di aiuto per una turbina «idonea». Sono le 18. Da Penne, si sposta una turbina a due motori, uno per mangiare il ghiaccio, l'altro per procedere. Ma ci sono tempi tecnici. Deve fare gasolio e check pre partenza. Prima delle 19.30 è sulla provinciale. E poi deve procedere per 28 km, tra detriti, rami secchi e altro. Arriverà a destinazione in 12 ore, consumando 700 litri di gasolio e facendo un nuovo pieno. Adesso i magistrati cercano di capire chi avrebbe dovuto metterla a disposizione prima della slavina.© RIPRODUZIONE RISERVATALOAD-DATE: January 22, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved

12 of 25 DOCUMENTSCorriere della Sera (Italy)3 gennaio 2017 martedì  ROMA EdizioneCosì Beppe mette Virginia al riparo anche dai siluri sparati nel MovimentoBYLINE: Andrea ArzilliSECTION: CRONACA DI ROMA; Pag. 2LENGTH: 518 paroleHIGHLIGHT: La svolta garantista di Grillo protegge la sindaca Raggi. Ma all'interno del M5S... La base Critiche alla mossa del leader anche dai militanti sul blog Berdini Il codice etico si applica alla giunta, anche ai non iscrittiLo scudo salva-Raggi di Beppe Grillo e le invettive della base. E la sindaca esattamente nel mezzo.Ma da ieri c'è la copertura del Garante con il nuovo codice etico del M5S, documento che regola il comportamento degli amministratori grillini in caso di avvisi di garanzia facendo scomparire la prassi dell'automatismo della sanzione. E che sembra fatto su misura per Raggi, almeno questa la lettura dell'opposizione che non esita a definire la carta un provvedimento «ad sindacam», una sorta di «ciambella di salvataggio», dicono Pd e Forza Italia: da più parti si dice che a breve Raggi potrebbe ricevere un avviso di garanzia per abuso d'ufficio in relazione alle nomine di Salvatore Romeo, ex capo della segreteria politica, e Renato Marra, fratello di Raffaele, promosso al Turismo; e anche nei mesi scorsi, soprattutto in relazione alla vicenda di Paola Muraro, il Campidoglio era inciampato in un avviso di garanzia, con sindaca e assessora che in Commissione Ecomafie colsero di sorpresa la base M5S dichiarando di essere a conoscenza dell'indagine. E con Luigi Di Maio che cadde dalle nuvole per la famosa mail «non capita» con cui la senatrice Paola Taverna segnalava il caso. Il nuovo codice, oggi al voto online, dà proprio delle coordinate di comportamento in casi del genere. E in molti lo hanno legato a quel «valuteremo» risposto qualche giorno fa dalla sindaca alla domanda «cosa fa se le arriva un avviso di garanzia?». La cosa, evidentemente, ha convinto qualcuno a dissotterrare l'ascia di guerra. Ieri è infatti uscito un durissimo attacco di Annalisa Taverna, militante 5 Stelle e sorella della senatrice Paola, cioé una delle «nemiche» politiche di Raggi insieme a Roberta Lombardi. Non è una pratica inedita l'attacco alla Raggi, in estate anche la sorella di Marcello De Vito pubblicò un post al vetriolo. Ma il messaggio di Annalisa Taverna ha avuto un tragitto particolare: è stato estrapolato da un commento postato lo scorso 23 dicembre in una bacheca privata, e solo ieri mattina girato da un interno al M5S ad Alessandro Onorato, consigliere della lista Marchini. Altro segnale di malumori dentro al Movimento, insomma, che emergono in corrispondenza al varo del nuovo codice etico a protezione (anche) di Raggi. Così sottotraccia prosegue la guerra fredda, la svolta garantista del Movimento fa, in queste ore, discutere la base: e proprio sul modello Raggi. Mentre in superficie si tende a dare un segnale di normalità: «Sono norme a tutela dei cittadini - ha spiegato il capogruppo M5S in Aula, Paolo Ferrara -. Sono soddisfatto, noi lo abbiamo e i vecchi partiti no. Cosa cambia? In caso di indagini ci sono regole scritte a cui attenersi».«Lo aspettavamo, lo avevano annunciato il 17 dicembre nel post in cui si confermava Virginia - dice il consigliere grillino Angelo Diario -. È uno strumento a tutela del Movimento. Prima bastava un'accusa anche inventata per ricevere un avviso di garanzia. Non so se Roma abbia fatto accelerare i tempi, ma non credo che sia stato fatto ad hoc per la Capitale».Di fatto, però, ora Raggi ha una protezione in più.© RIPRODUZIONE RISERVATALOAD-DATE: January 3, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved

13 of 25 DOCUMENTSCorriere della Sera (Italy)27 dicembre 2016 martedì  ROMA EdizioneParioli e Flaminio: due quartieri, un libroBYLINE: Edoardo SassiSECTION: TEMPO LIBERO; Pag. 10LENGTH: 513 paroleHIGHLIGHT: Le vigne, i casali, le ville dei gerarchi, fino all'Olimpiade del 1960: la storia in un volumetto di Sandro Fogli Nel 1919 Nascita di Villa Riccio, complesso di case per i postele-grafoniciI Parioli, dunque. Poche vie di mezzo: o li ami, spesso se ci sei nato o cresciuto arrivando ad apprezzarne sfumature non immediate; o li odi, altrettanto spesso identificandoli come il quartiere dei ricchi (e non solo) per antonomasia. Li ama evidentemente l'autore del libriccino appena edito da Palombi, Sandro Fogli, il quale fin dalla dedica in epigrafe rivela la sua origine: «A mio padre Alberto e a mia madre Adriana, che mi hanno fatto nascere ai Parioli». Ed eccole dunque queste gradevoli paginette, 125 in tutto, che ripercorrono la Storia (sottotitolo del libro) non di uno in realtà, bensì di due quartieri romani, Parioli e Flaminio, affini forse solo geograficamente (i roma-nordici più puristi da sempre li individuano come due universi-mondi paralleli, che proprio come le rette non si incontrano mai).Idea assai carina, quella del libro, ma che forse nel voler narrare un bel pezzo di storia-sociologia della città, avrebbe meritato una trattazione più approfondita e qualche lacuna in meno. Tant'è, la resa divulgativa alla fin fine c'è, grazie a un'agile suddivisione in capitoletti e paragrafi, tra cui: L'origine dei Parioli dall'epoca di Roma antica al 1920; I Garibaldini a Villa Glori; La riscoperta degli antichi sentieri mai tracciati prima; Origine e storia della Fontana dell'Acqua Acetosa; L'Esposizione internazionale del 1911; Storia della nascita dei primi Circoli sportivi e degli stadi; L'Ippodromo di Villa Glori e la nascita del quartiere Flaminio; Il Villaggio Olimpico. Ville, vigne e casali su colline affacciate sul fiume: la vicenda-Parioli a lungo non differisce troppo da quella di altre realtà suburbane del tempo. Anche qui qualche archeo-ritrovamento, come la domus sotto l'Auditorium o, nel 1999, la fontana di Anna Perenna - antica divinità delle origini festeggiata il giorno delle Idi di marzo - con i suoi rituali magici e maledetti, rinvenuta durante la realizzazione di un parcheggio interrato in via Guidobaldo Dal Monte. Tanti gli aneddoti, i nomi, le cose, le storie narrate, a partire dall'origine del toponimo derivante forse dall'assai rurale peraioli (coltivatori di pere), o da Nicolò Polarolo, proprietario di terre in epoca medievale. E poi le concerie a Villa Poniatowski, i vecchi tramways a trazione animale sulla Flaminia, grandi viali fiancheggiati da galoppatoi (non esistono più, ma immaginate, oggi, spazi tipo ciclabili) le ville di gerarchi e non solo, con i sotterranei nei gardini dove far transitare la servitù. Si cita la morte di Gramsci nella clinica Quisisana, si raccontano i circoli spariti come l'esclusivo Tennis Roma di piazzale Flaminio, o trasferiti, come il Parioli, nato nel 1906, oggi a Forte Antenne, ma prima tra viale Tiziano e l'attuale viale della XXVII Olimpiade. Qualche riga anche per la nascita, 1919, del complesso Villa Riccio, dal nome del ministro delle Poste del tempo: splendide casette ancora immerse nel verde, costruite per i postelegrafonici e salvate dagli appetiti dei soliti costruttori che nel 1960 avrebbero voluto abbattere e riedificare.© RIPRODUZIONE RISERVATALOAD-DATE: December 28, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

14 of 25 DOCUMENTSCorriere della Sera (Italy)22 gennaio 2017 domenica  LETTURA EdizioneCosì Lotto ha ri-creato la Creazione; Soglie di Franco Manzoni Sguardi Le mostre Attribuzioni Una tarsia con il tema della Genesi conservata a Bergamo è stata finalmente attribuita al genio del pittore. Un'esposizione indaga trent'anni di attività del maestroBYLINE: da Bergamo GIOVANNA POLETTISECTION: LETTURA; Pag. 33LENGTH: 933 paroleA volte si può guardare senza vedere, così come ascoltare senza sentire. Poi basta un dettaglio, un ricordo o una percezione, e alcuni particolari si mettono improvvisamente in chiaro e, come d'incanto, tutto appare evidente, senza ombre.È il caso della splendida tarsia della Creazione , conservata in una delle sale minori al primo piano del Luogo Pio Colleoni di Bergamo e sino a poco tempo fa considerata copia settecentesca di una pressoché identica tarsia del coro di Santa Maria Maggiore, sempre a Bergamo. Il coro di questa chiesa è considerato massimo e incommensurabile capolavoro del genere, realizzato tra il 1524 e il 1532 dall'intarsiatore Giovan Francesco Capoferri su disegni di Lorenzo Lotto.Nel corso di una visita al Luogo Pio, lo storico dell'arte Matteo Ceriana ha osservato la tarsia con occhi diversi, forse proprio grazie al fatto di essere avulsa dal luogo e costretta in modesta cornice novecentesca. Sagaci approfondimenti, studi e analisi diagnostiche esemplari, hanno permesso di inserire l'opera nel catalogo di Lotto, di aggiungere inediti aspetti sulla sua attività negli anni del soggiorno bergamasco e hanno dato modo a Emanuela Daffra e Paolo Plebani di allestire una sintetica mostra nelle sale dell'Accademia Carrara. Protagonista indiscussa è evidentemente la tarsia, anche se non si tratta di un'opera fondamentale della sua produzione. I confronti con l'originale, che si avvalgono di convincenti modelli multimediali, insistono su diversi piani di lettura ma soprattutto sulle differenze tra le due tarsie: la prima, da quasi cinque secoli in Santa Maria Maggiore di formato quadrato, e la seconda, del Luogo Pio Colleoni, marcatamente rettangolare.L'esame ravvicinato consente di coglierne le differenze compositive, mettere in risalto la qualità iperbolica dei manufatti così come la fantasia compositiva e la precisione iconografica, tutti aspetti studiati da Matteo Ceriana in un puntuale saggio del catalogo.In particolare, uno degli elementi più straordinari della riscoperta è la consistenza che il pittore ha conferito alla rappresentazione dell'Universo, composto dall'ordinato insieme degli spazi sublunari delle sfere celesti soprastanti. La diligenza nei disegni delle figure, la raffinatezza dei legni utilizzati, la precisione scientifica e astronomica di questa Creazione è decisamente superiore a quella presente nel coro, vuoi per il migliore stato di conservazione, vuoi per l'indiscutibile dovizia di ricercati dettagli. Resta dunque a questo punto da stabilire quale sia il rapporto tra le due opere.Secondo i curatori, la tarsia Colleoni fu il pezzo di prova, cui si riferisce una nota di pagamento del 1523, realizzata dal Lorenzo Lotto stesso per ottenere la commessa dall'erudito Consorzio della Misericordia. Eseguita con straordinari virtuosismi grafici, ma anche con una sublime tecnica incisoria, la tarsia apre un'interessante parentesi su un'ipotetica attività tipografica e xilografica del giovane Lorenzo a Venezia.La rassegna ha come contorno alcune opere che riassumono trent'anni di attività del maestro. Prendendo spunto dall'eccellente nucleo conservato nell'Accademia, i curatori hanno completato il percorso ottenendo alcuni notevoli prestiti. Si tratta del cosiddetto Autoritratto , un superbo volto dall'azzardato scorcio e dal seducente profilo chiaroscurato, giunto dalla Thyssen-Bornemisza di Madrid; della celebre tela delle Nozze mistiche di Santa Caterina arrivata dalla Barberini di Roma, la cui santa è immortalata in una posa che ricorda molto da vicino lo stupefatto Adamo della Creazione ; e infine del dittico che affronta il desueto tema del tradimento del Salvatore, due opere inedite tuttora in corso di studi critici e accertamenti diagnostici.Tra i capolavori ospitati permanentemente dal museo, meritano uno sguardo approfondito il Ritratto di Lucina Brembati e l'altra magnifica tela del Matrimonio mistico di Santa Caterina , oltraggiata nel Seicento dalle truppe francesi che asportarono l'imponente brano di paesaggio che si spalancava come una finestra sullo sfondo.Il Ritratto notturno della nobildonna bergamasca presenta il singolare calembour - un gioco di parole - delle lettere CI nitidamente crittografate sulla luna. Solo nel 1913 è stato risolto il rebus con l'identificazione della dama in Lucina (Lu-ci-na) Brembati, mentre le infinite ipotesi simboliche attribuite ai suoi gioielli e ai suoi accessori personali rivelano più che mai la conturbante e spesso irrisolta côté esoterica del maestro, inesauribile vena che ritroviamo a Bergamo nelle complesse simbologie dell' Antico Testamento per il coro di Santa Maria Maggiore, così come nell'enigmatico cammeo istoriato sulla cinta della Santa Caterina della Barberini.Il catalogo della mostra è completato da un avvincente saggio di Paolo Plebani sulla fortuna di Lotto e in particolare della suggestiva e quanto mai interessata promozione dell'artista da parte dello storico dell'arte Bernard Berendson nei confronti della collezionista americana Isabella Stewart Gardner, impegnata con il marito in un viaggio di cultura e acquisti in vista della fondazione del museo bostoniano che porta il suo nome.© RIPRODUZIONE RISERVATAL'appuntamentoUn Lotto riscoperto ,a cura di Emanuela Daffrae Paolo Plebani, Bergamo, Accademia Carrara, finoal 26 febbraio (Info Tel 03523 43 96, www.lacarrara.it). Catalogo (Officina Libraria,pp. 120, e 15)Il progettoAlla mostra è collegatoun tour delle chiese di San Bartolomeo, Santo Spiritoe San Bernardino, che custodiscono le pale d'altare di Lotto e del coro della Basilica di Santa Maria MaggioreLOAD-DATE: January 22, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved

15 of 25 DOCUMENTSCorriere della Sera (Italy)10 gennaio 2017 martedì  NAZIONALE EdizioneMossa di Raggi sulle nomine Via dall'incarico anche il fratello di Marra; In CampidoglioBYLINE: Ilaria SacchettoniSECTION: POLITICA; Pag. 5LENGTH: 323 paroleROMA Anche se i favori ricevuti dal costruttore Sergio Scarpellini risalgono al 2013, il rischio d'inquinamento delle prove è perfettamente attuale: Raffaele Marra resta in carcere. Gli arresti domiciliari - sui quali la pm Barbara Zuin aveva dato parere negativo - non rappresentano un'alternativa percorribile. La decisione del Tribunale del riesame nei confronti dell'ex braccio destro di Virginia Raggi, arriva proprio nel giorno in cui la sindaca rimuove il fratello, Renato, dalla direzione Turismo.  Una mossa che evidentemente mira ad alleggerire la propria posizione anche rispetto all'indagine per abuso d'ufficio aperta dalla Procura di Roma proprio sulle nomine. Da Regina Coeli Raffaele Marra chiede: «Processatemi subito». Un modo per ribadire l'estraneità ai fatti che gli vengono contestati ma soprattutto un messaggio rivolto all'esterno e probabilmente a chi un tempo lo aveva sostenuto, forse proprio ai «quattro amici al bar» della famosa chat, la sindaca di Roma e i fedelissimi Salvatore Romeo e Daniele Frongia. Marra, difeso dall'avvocato Francesco Scacchi, è accusato di aver messo in vendita la propria funzione e di essersi reso disponibile, dall'interno del Campidoglio, ad aiutare il costruttore nei suoi molti affari. Interessi differenti con uno stesso denominatore: la necessità d'interloquire con la Pubblica amministrazione, vuoi per una convenzione, vuoi per un progetto di lottizzazione. L'inchiesta era nata da verifiche su Manlio Vitale, detto «er Gnappa», un vecchio affiliato alla banda della Magliana che avrebbe ricattato Scarpellini e che dunque veniva intercettato dai carabinieri. Nelle conversazioni intercettate sono emersi favori fatti da Scarpellini a Marra: 367 mila euro per acquistare un suo immobile a prezzi scontati. Vicenda fotocopia di un'altra risalente al 2009 con l'acquisto di un altro appartamento. In cambio il dirigente si sarebbe messo al suo servizio.© RIPRODUZIONE RISERVATALOAD-DATE: January 10, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved

16 of 25 DOCUMENTSCorriere della Sera (Italy)1 febbraio 2017 mercoledì  NAZIONALE EdizioneL'ADDIO AI SOCIAL DI FATTO È IMPOSSIBILE (NON SOLO PER I VIP); Il corsivo del giornoBYLINE: Massimo SideriSECTION: IDEE & OPINIONI; Pag. 26LENGTH: 358 paroleQuale che sia la ragione, evidentemente personale, che lo ha spinto a farlo, Lapo Elkann non è il primo personaggio pubblico a tentare l'addio ai social: nel 2009 fece notizia la chiusura da parte di Bill Gates dell'account Facebook per «eccesso di amici». Ma oltre il velo pubblico di queste scelte c'è un tema che va molto oltre i rotocalchi e che riguarda tutti noi, individualmente: il vero quesito, oggi, è se sia tecnicamente possibile abbandonare una rete sociale. Un clic non basta. Come hanno mostrato i casi di cronaca - il più drammatico è quello di Tiziana Cantone finito con il suicidio - l'assenza non garantisce che non si parli di noi.  Non controlliamo, se non parzialmente, la nostra vita online. E nemmeno la morte: basterebbe guardare a quante volte i social consigliano di seguire persone scomparse, il cui account è rimasto sospeso come in un limbo. È accaduto anche questo. C'è un numero che più di altri dovrebbe inquietare: la maggior parte delle richieste che arrivano alla commissione di Google per il Diritto all'Oblio riguarda fotografie o video sui social che non sono stati postati direttamente. Facebook in primis. La nota intuizione dei sei gradi di separazione nella popolazione umana, ripresa negli anni Sessanta dallo psicologo americano Stanley Milgram con l'esperimento sociale delle lettere, si è trasformata con la tecnologia in un boomerang. Anche in caso di chiusura dell'account la legge non prevede la possibilità di tornare in possesso esclusivo dei nostri dati personali, video e fotografie comprese, che rimangono su un qualche misterioso server irraggiungibile e che vengono continuamente commercializzati. Lapo Elkann non è il padrone ultimo dell'account «Lapo Elkann», come non lo siamo noi. Quando accettiamo senza nemmeno leggerle le condizioni che ci vengono imposte all'apertura di un servizio accettiamo di tutto: su Twitter perdiamo addirittura il copyright su ciò che diciamo (pensate a cosa sarebbe accaduto se Hemingway avesse avuto un account). Verba volant, internet manet: l'addio ai social è una illusione. E i vip, in questo, fanno un po' da cavie per tutti noi.© RIPRODUZIONE RISERVATALOAD-DATE: February 1, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved

17 of 25 DOCUMENTSCorriere della Sera (Italy)12 gennaio 2017 giovedì  BERGAMO EdizionePagelle AtalantaBYLINE: Matteo MagriSECTION: SPORT; Pag. 9LENGTH: 301 paroleSperanza KonkoDelusione Caldara6 Berisha Il passivo poteva essere maggiore. Il portiere è graziato un paio di volte da Mandzukic. Bella parata su un bolide di Rincon.5,5 Masiello Cerca di chiudere le falle di una difesa particolarmente ballerina. 5,5 Caldara Rientra dopo l'influenza, ma evidentemente qualche linea di febbre gli è rimasta visto che ieri sera, contro quella che in futuro sarà la sua squadra, ha concesso una prestazione con troppe indecisioni.5,5 Toloi Qualche sbavatura di troppo, rischia il rigore su Dybala nel primo tempo.6 Conti Solita corsa, e solito assist (per Latte).5,5 Grassi Prosegue il tirocinio nello scacchiere di Gasperini per sostituire Gagliardini.6,5 Latte Zampata alla Inzaghi e primo gol con la maglia atalantina.6 Freuler Tra i più pimpanti, anche quando nella ripresa viene schierato come trequartista alla Kurtic.6,5 Spinazzola Il più convincente dei bergamaschi.5 Kurtic tallonatore sulla trequarti, mai pericoloso.6,5 Konko Entra nella ripresa e l'Atalanta dietro si schiera a quattro, un'invenzione del Gasp per riaprire la partita. Suo il bellissimo gol che spaventa la Juve. Spreca il bis.5 D'Alessandro Gioca nella posizione occupata di solito da Gomez, ma non ha la tecnica dell'argentino. Potenzialmente ha maggiore velocità, ma non riesce mai a sfruttarla. Causa il rigore netto che chiude la partita.6 Petagna Il solito grande lavoro di difesa della palla e di smistamento. Cerca anche la conclusione e riesce ad impensierire Neto solo nel finale.6,5 Gasperini Sceglie di giocarsela schierando i titolari. La sua Atalanta gioca bene per dieci minuti ma poi si blocca. Almeno fino al secondo tempo. Nella ripresa cambia lo schieramento almeno tre volte e quasi fa lo scherzo ai bianconeri. La sua squadra esce a testa alta.@matteomagri© RIPRODUZIONE RISERVATALOAD-DATE: January 12, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved

18 of 25 DOCUMENTSCorriere della Sera (Italy)2 dicembre 2016 venerdì  NAZIONALE EdizioneE «Eusebio» voleva scansare il Pascoli latino; Riscoperte Una lettera del premio Nobel al classicista Valgimigli proposta dal neonato De Piante EditoreBYLINE: Pierluigi PanzaSECTION: CULTURA; Pag. 48LENGTH: 350 paroleIn una lettera del 7 febbraio 1952 raccolta nel librino Eugenio Montale. Non posseggo nemmeno una Divina Commedia (postfazione di Davide Brullo, pagine 24, e 30), con il quale la De Piante Editore inizia le sue pubblicazioni, Montale scrive al classicista Manara Valgimigli qualcosa di poco conveniente sulle poesie latine del Pascoli... Dovrebbe recensire per il «Corriere» i Ioannis Pascoli Carmina che Valgimigli ha appena pubblicato ma non gli va e non padroneggia le lingue classiche. E così il critico riluttante prende carta e scrive al classicista: «Dovrei fare, non per mia volontà, un pezzetto sulle poesie latine del Pascoli... Non potresti prestarmi un libro o qualche ritaglio di articoli in cui la questione sia trattata? In sostanza vorrei farmi fare il mio articolo da quelli che ne sanno più di me... Vedi se puoi aiutarmi al più presto; altrimenti rinuncio». Non abbiamo la risposta di Valgimigli ma, evidentemente, al «Corriere» c'è qualcuno che non aspetta nemmeno Montale. Il 10 febbraio, infatti, giorno in cui in piazza San Babila viene installata la prima cabina telefonica (questo per collocarci nella tempistica), esce già una recensione alle poesie latine di Pascoli ma firmata da Pietro Pancrazi. «Poetare in latino - scrive Pancrazi che fa del poeta di San Mauro l'ultimo sacerdote di Apollo - non fu per il Pascoli un esercizio periferico».Ebbene, con curiositas di questo genere avvia le pubblicazioni la nuova casa editrice De Piante, fondata da Angelo Crespi, Luigi Mascheroni e Cristina Toffolo De Piante. Punta su prose d'arte, elzeviri, lettere, brevi saggi da proporre in libri preziosi dal punto di vista tipografico con, all'interno, un'opera originale di un artista contemporaneo. La De Piante va in senso opposto alla semplificazione, all'editoria digitale e allo strapotere del marketing. Prevede per i primi 2-3 anni dai tre ai cinque titoli con basse tirature. Tra i testi in cantiere: un resoconto di viaggio di Piero Chiara con Ezra Pound del 1960, un Fruttero e Lucentini del '74, Giorgio Saviane, Giovanni Arpino e Curzio Malaparte.© RIPRODUZIONE RISERVATALOAD-DATE: December 2, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

19 of 25 DOCUMENTSCorriere della Sera (Italy)30 gennaio 2017 lunedì  ROMA EdizioneIl clown, la ballerina e quell'ultimo fatale applauso; QuirinoBYLINE: Natalia DistefanoSECTION: TEMPO LIBERO; Pag. 13LENGTH: 458 paroleHIGHLIGHT: «Luci della ribalta» di Chaplin debutta in teatro Antonio Salines veste i panni dell'anziano clownCi sono voluti anni prima che la famiglia Chaplin si decidesse a concedere i diritti teatrali di «Luci della ribalta» ad Antonio Salines, che domani potrà finalmente debuttare per la prima volta a Roma nei panni del clown Calvero, con Marianella Bargilli e la regia di Giuseppe Emiliani al Teatro Quirino. Fra gli interpreti anche Lino Spadaro, Renata Zamengo e Luigi Biava. L'attesa, come ha già dimostrato la storia, è evidentemente complice di questa che fu l'ultima sceneggiatura girata da Charlie Chaplin negli Stati Uniti. Era il 1952 e l'America viveva avvolta nel clima di spionaggio antisovietico del maccartismo: Chaplin riuscì a proiettare la pellicola in pochissime sale e lo stesso anno, sospettato di comunismo, fu costretto a partire per l'Inghilterra. Per vent'anni il film restò pressoché inedito negli Usa, fino a quando nel 1972 l'Academy Awards decise di premiarlo per la Miglior colonna sonora, segnando il primo caso di Oscar retroattivo della storia del cinema.«Erano gli anni '60 quando lo vidi per la prima volta in tv, ero bambino - racconta il regista - ma ricordo perfettamente la commozione dei presenti durante la scena finale della morte di Calvero. La seconda volta, invece, fu nel 1975 in un cinema di periferia, nell'ultimo giorno in cui era consentito fumare in sala: era strapieno di spettatori avvolti da una fitta nebbia e nell'aria una strana eccitazione per quella sorta di rito finale». Emiliani, con l'adattamento di Eleonora Zacchi, mantiene sul palco il ritmo del montaggio cinematografico. «Sarà come guardare una pellicola in bianco e nero in cui inaspettatamente irrompe il colore - spiega - proprio perché si accendono "le luci della ribalta", dando corpo alle emozioni. Mi affascina portarla in scena offrendo al pubblico l'opportunità di scoprire a teatro una vicenda che già appartiene all'immaginario collettivo».La storia di Calvero, anziano pagliaccio in declino abbandonatosi all'alcol, e del suo incontro con la giovane e sfortunata ballerina Teresa, fu per Chaplin una sorta di testamento artistico e un capolavoro di virtuosismo culminato con l'indimenticabile scena del «concertino comico» insieme a Buster Keaton. Dopo aver restituito alla ragazza la fiducia in sé e nell'arte, il clown torna sul palco per un ultimo fatale attimo di successo: quando crolla sull'orchestra il pubblico pensa a una finzione e applaude, lui invece è vittima di un attacco di cuore. «Nello spettacolo ci sono l'amore, le delusioni, la paura di non farcela, la voglia di riscatto, il desiderio di realizzare i sogni, lo sforzo di trovare un senso positivo all'esistenza - conclude Emiliani - ma soprattutto la sensazione forte che l'immaginazione è il più grande giocattolo della felicità».© RIPRODUZIONE RISERVATALOAD-DATE: January 30, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved

20 of 25 DOCUMENTSCorriere della Sera (Italy)13 gennaio 2017 venerdì  NAZIONALE EdizioneSi allunga l'elenco dei politici spiati Ci sono Latorre, Sacconi e Verdini; CYBER-attacchi LE CARTEBYLINE: Ilaria SacchettoniSECTION: CRONACHE; Pag. 6LENGTH: 828 paroleHIGHLIGHT: Violati i siti di Poste, Agenzia delle Entrate e banche. Tra i complici un carabiniere Domini violati Dall'ultima informativa ne sono stati violati 1.936 di enti pubblici, aziende e personalitàROMA Era vasta la «rete» che Giulio Occhionero aveva teso per proteggersi dalle inchieste giudiziarie. Oltre al poliziotto Maurizio Mazzella, incaricato di «spiare» il pubblico ministero Eugenio Albamonte, aveva assoldato il vicebrigadiere dei carabinieri Maurizio Mencarelli, in servizio a Tarquinia. E a lui aveva affidato il compito di «monitorare» l'evoluzione delle indagini, come risulta dalle verifiche effettuate sul suo conto dagli specialisti della polizia postale che lo hanno denunciato per accesso abusivo all'archivio delle forze dell'ordine. Temeva che i magistrati potessero scoprire il suo enorme archivio segreto costruito grazie alle intrusioni informatiche effettuate con un sofisticato sistema che gli ha consentito negli ultimi due anni di spiare personalità e istituzioni. Sono gli allegati all'ordinanza di cattura dell'ingegnere nucleare e di sua sorella Francesca Maria a svelare il nuovo elenco di politici ed enti che erano finiti sotto attacco: dal leader di Ala Denis Verdini, quando era ancora nel Pdl, al senatore Nicola Latorre, presidente della commissione Difesa. E poi Stefano Fassina all'epoca della militanza nel Pd e Maurizio Sacconi nel Pdl.Alitalia e Poste Nella sua ricerca di informazioni riservate Occhionero non aveva evidentemente limiti. Il 18 ottobre scorso, dieci giorni dopo la perquisizione che aveva consentito di scoprire l'attività di hackeraggio, la polizia postale invia un'informativa al pm sui «contatti presenti nei file ritenuti target o domini compromessi» che erano stati trovati nel computer di Occhionero. E scrive: «Dalla selezione presa in esame si evincono 1.936 utenti comprensivi di password , raggruppati per domini di interesse, si indicano gli enti coinvolti e il numero di account presenti e si riportano i dati relativi agli enti più rilevanti».L'elenco comprende Alitalia e Poste italiane, Trenitalia e Agenzia delle Entrate, oltre a una lunga lista di banche che comprende Allianz Bank, Intesa, Mediolanum e Fideuram, Citibank e Fineco. Quanto basta per confermare come l'attenzione dei due fratelli fosse rivolta anche a carpire notizie riservate di alta finanza da utilizzare per operazioni speculative. Naturalmente non erano le uniche.Il dossieraggioVista l'enorme mole di informazioni carpite dai due fratelli, gli inquirenti sono convinti che alcuni ricatti possano essere già stati compiuti. Per questo, nel corso di un incontro con l'ufficiale di collegamento statunitense che si è svolto ieri, si è deciso di concentrarsi su tutti i possibili «clienti» dei due fratelli analizzando il traffico telefonico e le chat sulla piattaforma whatsapp dei cellulari trovati nel corso delle perquisizioni svolte martedì scorso al momento degli arresti. Ma anche le disponibilità economiche di entrambi.Il flusso dei soldi può aiutare a ricostruire i contatti avuti negli ultimi anni non soltanto dal punto di vista societario. Altro capitolo da esplorare è quello degli appalti, soprattutto per quanto riguarda le commesse ottenute negli Stati Uniti. Il fatto che tre anni fa la «Westland Securities» avesse ottenuto una consulenza dal governo statunitense per lavori da effettuare nel porto di Taranto dimostra quanto alto fosse il livello dei contatti che i due fratelli erano riusciti a ottenere. Proprio in Minnesota gli Occhionero avevano infatti aperto alcuni server dove hanno trasferito la maggior parte dei file rubati quando hanno capito di essere finiti sotto inchiesta.«Talpe» e massoniLa scelta di affidarsi a esponenti delle forze dell'ordine per «spiare» l'indagine e il suo titolare, Occhionero l'aveva presa dopo essersi consultato con un affiliato come lui alla massoneria. Un uomo che ora rischia di finire nel registro degli indagati per favoreggiamento. L'elenco potrebbe presto allungarsi. Le prime verifiche dimostrano che la sua attività di dossieraggio aveva riguardato altri massoni ed era stato aiutato da chi, all'interno della loggia, poteva appoggiarlo nella scalata al vertice.Al momento gli inquirenti appaiono convinti che i due fratelli fossero pedine importanti di un sistema che ha segnato numerose vicende italiane e straniere degli ultimi anni. Il giudice è esplicito nell'affermare che Occhionero è stato il «gestore» del sistema di intrusione già utilizzato dagli appartenenti alla P3 e alla P4. Per questo i segreti che custodisce adesso fanno paura a molti.Fiorenza Sarzanini© RIPRODUZIONE RISERVATAnullMaurizio Sacconi, 66 anni, senatore di Ncd. Ha militato in Forza Italia ed è stato ministro del Lavoro e sottosegretario al TesoroDavide Zoggia, 52 anni, è stato presidente della provincia a Venezia e responsabile organizzativo del PdnullParticolare interesse, secondo gli inquirenti, riveste l'hackeraggio all'interno del dominio dell'Agenzia delle Entrate: i magistrati cercano i motivi realiOltre a diverse banche, sotto la lente degli Occhionero sarebbero finite anche aziende dei trasporti come Trenitalia. Alitalia sarebbe un'altra società «colpita»LOAD-DATE: January 13, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved

21 of 25 DOCUMENTSCorriere della Sera (Italy)3 febbraio 2017 venerdì  BERGAMO Edizioneartigiani su Amazon; Le nuove piazzeBYLINE: Stefano RavaschioSECTION: CRONACA DI BERGAMO V; Pag. 1LENGTH: 253 paroleDa una parte c'è una viuzza, magari anche laterale, di un borgo della provincia. Dall'altra una vetrina dove c'è letteralmente il mondo globale che passa davanti e soprattutto è in cerca di shopping.  Messa così non c'è partita. Ed è il ragionamento che evidentemente hanno fatto i 34 artigiani bergamaschi che sono sbarcati su Amazon con i loro prodotti. Questa è del resto l'opportunità (per chi la sa cogliere) che crea Internet, allo stesso tempo in cui sta spogliando le città dei negozi, sempre meno frequentati fisicamente, mentre i potenziali clienti sono in giro per il web. Il commerciante che decide di sfruttare con intelligenza la nuova situazione ha la possibilità di vendere a persone di altri continenti, dall'Oceania all'America Latina, che molto difficilmente passerebbero da Onore o da Brignano Gera d'Adda . Certo, si tratta di una possibilità e non di una certezza. Anche essere sul più grande mercato virtuale del mondo non è garanzia di vendita: bisogna trovare un modo per farsi notare all'interno del megabazar. Ma intanto è stato fatto il primo passo. Se in passato ci si incontrava sul Sentierone e nel presente ci si ritrova al centro commerciale, sempre di più nel futuro ci si troverà sulla piazza virtuale. Del resto già ora Facebook ha 1,1 miliardi di persone che vi fanno almeno una visita al giorno. Quale spazio può accogliere una massa così grande di persone, con buona pace di ogni progetto di rivitalizzazione del centro? Ma questo (forse) è un altro discorso.© RIPRODUZIONE RISERVATALOAD-DATE: February 3, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved

22 of 25 DOCUMENTSCorriere della Sera (Italy)6 gennaio 2017 venerdì  NAZIONALE EdizioneSeviziato un bianco disabile Il caso che sconvolge gli UsaBYLINE: Sara GandolfiSECTION: ESTERI; Pag. 15LENGTH: 712 paroleHIGHLIGHT: I giovani assalitori afroamericani gridavano insulti contro Trump Incriminati per odio razziale oltre che per le violenze e il sequestroIl video dura trenta minuti esatti. I quattro ragazzi neri, due femmine e due maschi, sono evidentemente alterati da quello che stanno fumando e dagli alcolici che compaiono a tratti sullo sfondo, in quella casa anonima del West Side, a Chicago. Straparlano, ridono sguaiatamente, insultano Trump. E torturano un coetaneo bianco. Girato in live streaming su facebook martedì, il filmato che ha poi invaso la blogosfera è perlopiù fisso sulla faccia di Brittany. Un viso da adolescente che gioca a fare l'adulta, poco trucco, la camicetta azzurra quasi da brava studentessa. Quasi. Perché mentre lei «gira» con il telefonino, i suoi amici stanno seviziando in diretta un coetaneo, come loro diciottenne, ma bianco e disabile psichico. La vittima ideale del branco. Aveva conosciuto a scuola uno dei suoi seviziatori ed era andato fiducioso all'appuntamento davanti al McDonald's, la notte di Capodanno. Dopo due giorni di giri in auto, la banda però l'ha portato in quella casa. Lui forse voleva sentirsi accettato, nel filmato ha la felpa bianca con il cappuccio sulla testa, da rapper. E sembra sorpreso quando quegli «amici» lo costringono a sedersi in un angolo della stanza, minacciandolo con un coltello, «ti sgozziamo». Più tardi, riappare incerottato e legato, gli occhi imploranti verso i suoi aguzzini, che gli strappano i vestiti, gli mettono le scarpe in testa, e peggio ancora. Secondo la polizia, lo hanno tenuto in ostaggio 48 ore. Così, per divertimento.I diciottenni Brittany Covington, Jordan Hill, Tesfaye Cooper e la ventiquattrenne Tanishia Covington sono stati arrestati per crimini di «odio razziale», sequestro di persona aggravato, violenze e furto con scasso. Ma il caso non è chiuso. Le immagini delle minacce e delle botte, le urla contro i bianchi e Donald Trump, e l'eco delle loro sadiche risate, condivise su Facebook per quei trenta lunghissimi minuti, sono diventati un caso politico in America. Delitto razziale o odiosa bravata contro un disabile? La polizia di Chicago non ha voluto rendere nota l'identità della vittima, ma in conferenza stampa ieri il portavoce Anthony Guglielmi ha inizialmente tentato di minimizzare la pista razziale, sottolineando che era «un ragazzo con disabilità mentali», senza soffermarsi sul colore della pelle, come se non contasse.Tesi difficile da sostenere. Su internet è subito partito il tamtam dell'estrema destra con l'hashtag #BLMKidnapping che collega il rapimento del disabile al movimento afroamericano Black Lives Matter, creato per protestare contro la violenza dei poliziotti bianchi. Nel video i quattro torturatori non lo citano mai, ma ripetono «Fuck the white» (f... i bianchi) e «Fuck Trump», e intanto picchiano il giovane rannicchiato nell'angolo, lo cospargono di cenere di sigaretta, gli tagliano una ciocca di capelli e un pezzetto di cuoio cappelluto, riprendendo il rigolo di sangue che scende lungo la fronte. In un altro filmato, lo costringono a bere dalla tazza del water e a dire «Amo i neri». La famiglia ne aveva denunciato la scomparsa da due giorni. È stata una pattuglia a trovarlo, vagava stordito e confuso per il quartiere.È un nuovo durissimo colpo all'immagine della città dove è nata la stella politica di Barack Obama, più volte nel mirino degli strali di Trump per l'altissimo tasso di violenza. La chiamano la capitale del crimine, con il record di 762 omicidi nel 2016, più di New York e Los Angeles messe insieme. È una violenza però molto diversa da quella dei tempi di Al Capone e dei suoi gangster impomatati anni Trenta. Oggi nella metropoli dell'Illinois, si muovono decine di bande di quartiere, giovani arrabbiati, emarginati, spesso drogati, sempre armati di coltelli e di pistole. La tensione è altissima, il grilletto facile della polizia non aiuta e i suprematisti sono pronti ad accendere la miccia: «Se Obama non dichiara che #BLMKidnapping è un crimine dell'odio, sarà l'inizio di una lunga guerra razziale», minacciano via Twitter. Ieri, un portavoce della Casa Bianca ha parlato di «livello di depravazione oltraggioso».Facebook ha subito rimosso il video -- «non permettiamo agli utenti di celebrare o esaltare i crimini», ha detto un portavoce- ma nel cyberspazio e nella memoria dell'America resterà forse per sempre.© RIPRODUZIONE RISERVATALOAD-DATE: January 6, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved

23 of 25 DOCUMENTSCorriere della Sera (Italy)31 dicembre 2016 sabato  NAZIONALE EdizioneFollie cinesi paure italiane e dimissioniBYLINE: Filippo Bonsignore Monica ColomboSECTION: SPORT; Pag. 56LENGTH: 768 paroleHIGHLIGHT: «No» di Ronaldo a 150 milioni Juventus, Witsel è più lontano Prandelli dice addio al ValenciaFuori mercato. La Cina sconvolge il mondo del pallone, tra offerte da capogiro, ingaggi multimilionari e valutazioni senza logica. Le tentazioni non conoscono limiti. Prima Oscar (stipendio da 25 milioni per quattro anni dallo Shanghai Sipg), poi il record di Carlos Tevez (38 milioni per due stagioni dallo Shanghai Shenhua). Ora la proposta surreale per Cristiano Ronaldo: 300 milioni al Real Madrid e 150 all'anno al portoghese. «Ma con CR7 è impossibile» ha subito frenato Jorge Mendes. L'agente ha confermato le avance d'Oriente ma ha ribadito che «Cristiano è felice al Real e i soldi non sono tutto». Sarà, ma intanto l'onda cinese sta per produrre effetti anche in Italia. Segnatamente in casa Juve. L'affare Witsel, evidentemente, non s'ha da fare per i bianconeri perché, dopo la frenata improvvisa di fine agosto dello Zenit San Pietroburgo che fece saltare un acquisto praticamente fatto per i bianconeri, ora si è messo di mezzo (oltre alla sempre viva intransigenza dei russi) anche lo Shanghai Sipg. Manco a dirlo, con un'offerta che con tutta probabilità è destinata a far saltare il banco: contratto di 4 anni a 18 milioni più 2 di bonus a stagione. In tutto fa 80 milioni netti al centrocampista belga (che era già d'accordo con la Juve da tempo per un quadriennale a 4,5 milioni a stagione). Un ammontare, naturalmente, lontano dai canoni bianconeri, e non solo. Fuori mercato.A far festa, in ogni caso, si prepara anche lo Zenit che ricaverebbe ben 25 milioni per un giocatore in scadenza a giugno. Witsel, dunque, si avvicina a grandi passi alla Chinese Super League, dove potrebbe approdare anche Ever Banega nel mirino dello stesso Shanghai Sipg allenato da Andrè Villas Boas e del Tianjin Quanjian guidato da Fabio Cannavaro. Al momento non è arrivata alcuna proposta ufficiale all'Inter ma l'intento dei nerazzurri, che non ritengono incedibile il giocatore, sarebbe comunque di realizzare una super plusvalenza, visto che l'argentino è arrivato la scorsa estate a parametro zero. Si parla di una possibile richiesta di 35 milioni.È durata meno di tre mesi l'avventura di Cesare Prandelli al Valencia. Ieri l'allenatore della squadra terzultima nella Liga ha presentato le dimissioni ribadendo di fatto un proposito che covava già da inizio mese. Il 10 dicembre scorso, Prandelli era volato infatti a Singapore da Peter Lim, il proprietario del club, per discutere l'ipotesi di un addio considerando anche i risultati disastrosi della squadra. La proprietà lo tranquillizzò dicendogli che a gennaio sarebbero arrivati cinque-sei rinforzi di spessore, a partire da Simone Zaza. Al momento di stringere, la società ha comunicato però che, prima di provvedere agli innesti, sarebbe stato necessario procedere con le cessioni. Cesare si è sentito preso in giro e ieri ha tolto il disturbo. In un duro comunicato il club ha però risposto che si stava lavorando a «diverse opzioni» e ha accusato il tecnico di «andarsene in un momento delicato». Chi ora è in attesa di conoscere il proprio futuro è proprio Zaza che, non venendo riscattato dal West Ham, ancora non sa se l'interesse del club spagnolo nei suoi confronti prescinde dalla presenza di Prandelli in panchina. Potrà avere un futuro a Firenze se i cinesi strapperanno Kalinic ai Della Valle?Il Milan e lo Spartak Mosca, intanto, hanno firmato il contratto di cessione di Luiz Adriano ai russi: ora mancano solo le visite mediche del giocatore. Se non ci fosse di mezzo lo scherzo fatto lo scorso anno (quando il brasiliano, venduto al Jiangsu Suning, tornò dalla Cina dopo le foto ufficiali) diremmo di essere a un passo dall'addio. Il Milan incasserà 1 milione di indennizzo, ma risparmierà 30 milioni di ingaggio lordo spalmati su tre anni e mezzo. Chi lo sostituirà? Una pista porta a Gerard Deulofeu, esterno dell'Everton, spagnolo classe '94, prodotto della cantera del Barcellona. Il profilo intriga e i rossoneri lo vorrebbero prelevare con la formula del prestito secco per sei mesi. Problema: l'Everton per ora non acconsente alla formula del prestito.Ma il mercato è alle porte e almeno l'ultimo giorno dell'anno è lecito sognare. La Roma intanto punta decisamente su Jesé, ai margini nel Paris Saint Germain: sembra essere lo spagnolo la soluzione ideale per sostituire Salah che da metà gennaio sarà impegnato in Coppa d'Africa. L'arrivo dell'ex Real Madrid libererebbe Juan Iturbe in direzione Torino. I granata puntano forte sull'attaccante paraguaiano e intanto sembrano decisi a riscattare già nella sessione invernale dalla Roma Iago Falque: costo, 6 milioni.Filippo BonsignoreMonica Colombo© RIPRODUZIONE RISERVATALOAD-DATE: December 31, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

24 of 25 DOCUMENTSCorriere della Sera (Italy)4 dicembre 2016 domenica  LETTURA EdizionePer i collezionisti è festa tutto l'anno; Il numeroBYLINE: Giuliano ViginiSECTION: LETTURA; Pag. 29LENGTH: 145 paroleIn questi giorni si è coccolati da librerie antiquarie e studi bibliografici con allettanti cataloghi di libri antichi e rari, evidentemente con l'idea che, sotto Natale, i collezionisti siano disposti ad acquistare di più. In realtà, i collezionisti comprano tutto l'anno, ogni volta che trovano qualcosa a cui non possono resistere. Di tanto in tanto, fa piacere anche ritrovare nei cataloghi alcune edizioni che si hanno già, com'è capitato a me per due di quei libri «pubblicati ma non deliberati» dalla Einaudi commissariata del 1944, come mi scriveva Roberto Cerati, allegandomi l'elenco di quelli non inseriti per tale motivo nel catalogo storico. I due testi ai quali mi riferisco (nel mio caso due delle XV copie numerate in romano) sono di Anatole France e Jacopo da Voragine: libri particolari, illustrati, in grande formato, uno su carta grigia e l'altro rosa. LOAD-DATE: December 4, 2016LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2016 RCS MediagroupAll Rights Reserved

25 of 25 DOCUMENTSCorriere della Sera (Italy)5 febbraio 2017 domenica  BRESCIA EdizioneCI SCRIVONOSECTION: CRONACA DI BRESCIA; Pag. 8LENGTH: 442 paroleAMBIENTEA2A, Cerroni, i rifiutie il termoutilizzatoreLa notizia che A2A è in affari con Manlio Cerroni, deve aver creato non poco imbarazzo. Tuttavia, mi pare necessario riproporre alcune precise questioni che non sono state chiarite. Sembrerebbe che la compartecipazione con Cerroni sia avvenuta «ad insaputa» degli attuali vertici e, comunque, è stato detto «che il tema discariche è fuori dall'orizzonte dell'attuale società». Se così è, coerenza vuole che A2A rompa ogni rapporto con Cerroni, esca dalla società proprietaria dell'ex cava Pirossina e che manifesti esplicitamente in sede regionale la propria rinuncia ad aprirvi un'eventuale discarica.  Attendiamo e verificheremo questi passi. Per migliorare l'efficienza dell'inceneritore di Brescia sarebbero stati investiti 250 milioni di euro. Con pessimi risultati, evidentemente, visto che le emissioni di ossido di azoto rimangono circa del 50% più elevate per metro cubo di quelle dell'inceneritore Silla di Milano, sempre di A2A, peraltro ben più piccolo di quello bresciano (e non si risponda, per carità, che così quello bresciano produce più energia, e quindi più profitti, di quello milanese!). Gli ossidi di azoto sono precursori delle Pm 10 e Pm 2,5 che provocano patologie, tumori e decessi. Non sarebbe il caso di abbassare queste emissioni, come ha chiesto più volte Arpa, almeno al livello di quelle di Milano, adottando le migliori tecnologie disponibili? Viene anche citato con soddisfazione lo «studio indipendente» chiesto all'Università dal Comune di Brescia per valutare la fattibilità tecnica della chiusura della terza linea dell'inceneritore. Abbiamo chiesto al Sindaco di fornirci una serie di dati tecnici che, a questo punto, siamo convinti A2A non avrà difficoltà a mettere a disposizione. Serviranno ad un gruppo di tecnici ed esperti per sviluppare uno studio veramente indipendente, in quanto non commissionato e finanziato, come quello dell'Università, da un Assessore all'Ambiente che il 2 settembre 2016 ha dichiarato pubblicamente che «la chiusura della terza linea sarebbe un errore» e che in sede di conferenza dei servizi per l'Aia nel 2014 ha chiesto l'importazione di rifiuti speciali per poterla alimentare, in cambio di un obolo da A2A di circa 2,5 milioni di euro all'anno da destinare ad attività «ecologiche». Come sa chi mastica un po' di ricerca scientifica quest'ultimo studio, inficiato da evidenti conflitti di interessi, verrebbe semplicemente cestinato e comunque considerarlo «indipendente» è davvero molto arduo. In ogni caso rimaniamo in attesa dei dati tecnici per poter avviare un confronto «scientifico» di merito.Marino RuzzenentiBresciaLOAD-DATE: February 5, 2017LANGUAGE: ITALIAN; ITALIANOPUBLICATION-TYPE: GiornaleJOURNAL-CODE: CORSERACopyright 2017 RCS MediagroupAll Rights Reserved
Page  Page  così si è appannata la memoria storica; Visioni Negli Usa e in Inghilterra il politicamente corretto colpisce classici della letteratura e feste come il Columbus day perché è difficile percepire la distanza tra il presente e il passato Ogni epoca è valutata sulla base di valori contemporanei In Italia c'è invece l'eccesso opposto: il culto degli anniversari Corriere della Sera (Italy) 11 dicembre 2016 domenica Page  Page  «Capostaff e delega alle partecipate» Così Raggi diede più poteri a Romeo; L'INCHIESTA LE CARTE Corriere della Sera (Italy) 10 febbraio 2017 venerdì Page  Page  DIRE LA VERITÀ VALE DI PIÙ SE LA DICI BENE; Ritagli Corriere della Sera (Italy) 7 dicembre 2016 mercoledì Page  Page  Il nipote di Pertini rapinato e picchiato nella sua parrocchia Corriere della Sera (Italy) 28 dicembre 2016 mercoledì Page  Page  Il ritorno degli over 50, l'ex «segmento debole» del mercato del lavoro; L'analisi Corriere della Sera (Italy) 10 gennaio 2017 martedì Page  Page  Violato il telefono di Renzi Falle nella sicurezza italiana e la Rete che porta agli Usa; Le carte Corriere della Sera (Italy) 11 gennaio 2017 mercoledì Page  Page  Gli ultra 50enni senza impiego sono oltre trentadue mila; I DRAMMI DELLA DISOCCUPAZIONE Corriere della Sera (Italy) 14 gennaio 2017 sabato Page  Page  La Procura e gli interventi di Raggi per «l'ingiusto profitto» dello staff; Le carte Corriere della Sera (Italy) 16 dicembre 2016 venerdì Page  Page  Auto Tasse, rimpatri o recite? Segreti e bugie nell'era Trump; Paradossi Il protezionismo può spedire alle stelle i costi del made in Usa e falcidiare posti di lavoro. Così l'industria abbozza. E il sindacato tace Corriere della Sera (Italy) 16 gennaio 2017 lunedì Page  Page  Sempre più sola; J UVENTUS Senza tanti problemi si libera del Sassuolo e allunga in classifica sulla Roma Corriere della Sera (Italy) 30 gennaio 2017 lunedì Page  Page  La turbina rotta? Si poteva riparare con 25 mila euro; L'inchiesta Corriere della Sera (Italy) 22 gennaio 2017 domenica Page  Page  Così Beppe mette Virginia al riparo anche dai siluri sparati nel Movimento Corriere della Sera (Italy) 3 gennaio 2017 martedì Page  Page  Parioli e Flaminio: due quartieri, un libro Corriere della Sera (Italy) 27 dicembre 2016 martedì Page  Page  Così Lotto ha ri-creato la Creazione; Soglie di Franco Manzoni Sguardi Le mostre Attribuzioni Una tarsia con il tema della Genesi conservata a Bergamo è stata finalmente attribuita al genio del pittore. Un'esposizione indaga trent'anni di attività del maestro Corriere della Sera (Italy) 22 gennaio 2017 domenica Page  Page  Mossa di Raggi sulle nomine Via dall'incarico anche il fratello di Marra; In Campidoglio Corriere della Sera (Italy) 10 gennaio 2017 martedì Page  Page  L'ADDIO AI SOCIAL DI FATTO È IMPOSSIBILE (NON SOLO PER I VIP); Il corsivo del giorno Corriere della Sera (Italy) 1 febbraio 2017 mercoledì Page  Page  Pagelle Atalanta Corriere della Sera (Italy) 12 gennaio 2017 giovedì Page  Page  E «Eusebio» voleva scansare il Pascoli latino; Riscoperte Una lettera del premio Nobel al classicista Valgimigli proposta dal neonato De Piante Editore Corriere della Sera (Italy) 2 dicembre 2016 venerdì Page  Page  Il clown, la ballerina e quell'ultimo fatale applauso; Quirino Corriere della Sera (Italy) 30 gennaio 2017 lunedì Page  Page  Si allunga l'elenco dei politici spiati Ci sono Latorre, Sacconi e Verdini; CYBER-attacchi LE CARTE Corriere della Sera (Italy) 13 gennaio 2017 venerdì Page  Page  artigiani su Amazon; Le nuove piazze Corriere della Sera (Italy) 3 febbraio 2017 venerdì Page  Page  Seviziato un bianco disabile Il caso che sconvolge gli Usa Corriere della Sera (Italy) 6 gennaio 2017 venerdì Page  Page  Follie cinesi paure italiane e dimissioni Corriere della Sera (Italy) 31 dicembre 2016 sabato Page  Page  Per i collezionisti è festa tutto l'anno; Il numero Corriere della Sera (Italy) 4 dicembre 2016 domenica Page  Page  CI SCRIVONO Corriere della Sera (Italy) 5 febbraio 2017 domenica 